[
    {
        "title": "Η ψηφιακή πρόκληση: Μεταμορφώνοντας το σήμερα, χτίζοντας το αύριο | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Sponsored Content Η νέα ψηφιακή εποχή φέρνει μαζί της μια συναρπαστική πρόκληση: τον ψηφιακό μετασχηματισμό. Νέες τεχνολογίες, όπως η τεχνητή νοημοσύνη, η ρομποτική, το Internet of Things (IoT) και το blockchain, διαμορφώνουν ένα νέο τοπίο γεμάτο δυνατότητες και προκλήσεις, με τις επιχειρήσεις που υιοθετούν αυτές τις νέες τεχνολογίες και ηγούνται της ψηφιακής μετάβασης να είναι οι πρωταγωνιστές του αύριο. Αντιλαμβανόμενη την τάση αυτή, η Ελληνικός Χρυσός επενδύει διαρκώς τα τελευταία χρόνια σε καινοτόμες τεχνολογίες και εφαρμογές, μερικές από τις οποίες μάλιστα, πρώτη η εταιρεία εφαρμόζει σε ελληνικό έδαφος, σε συνδυασμό με τον συνολικό μετασχηματισμό που υλοποιεί τα τελευταία χρόνια και έχει ήδη συμβάλλει σημαντικά στη βελτίωση της αποδοτικότητας και της ασφάλειας στην παραγωγική διαδικασία. Η εφαρμογή σχεδόν όλων των καινοτόμων τεχνολογιών και εφαρμογών που η εταιρεία αναπτύσσει στο πλαίσιο του ψηφιακού μετασχηματισμού της μεταλλευτικής διαδικασίας, χρησιμοποιούν ως υποδομή το υπόγειο ιδιωτικό δίκτυο με τεχνολογία κινητής τηλεφωνίας 4ης γενιάς (LTE), που πρώτη η Ελληνικός Χρυσός εγκατέστησε στην Ελλάδα σε υπόγειο μεταλλευτικό έργο και σε βάθος 300μ. κάτω από το έδαφος.\n Απομακρυσμένες λειτουργίες\nΉδη στο μεταλλείο της Ολυμπιάδας εφαρμόζονται τεχνολογίες όπως το σύστημα της εξ αποστάσεως ανατίναξης (Remote Blasting). Το σύστημα αυτό δίνει την δυνατότητα στην ομάδα παραγωγής του μεταλλείου να πραγματοποιεί τις ανατινάξεις στα μέτωπα παραγωγής συγκεντρωτικά και ελεγχόμενα από το κέντρο ελέγχου που βρίσκεται στην επιφάνεια, με τη χρήση μάλιστα χύδην γαλακτωμάτων (Bulk Emulsion). Το αμέσως προσεχές διάστημα, η εταιρεία θα είναι η πρώτη μεταλλευτική εταιρεία στη χώρα και μια από τις ελάχιστες στον κόσμο, που θα εφαρμόζει το απομακρυσμένο ξεμπάζωμα (Remote Mucking) με τηλεχειρισμό των φορτωτών – μηχανημάτων, απομακρυσμένα από κέντρο ελέγχου στην επιφάνεια. Οι δύο αυτές πρωτοβουλίες, ενισχύουν σημαντικά τα επίπεδα ασφάλειας και αυξάνουν την παραγωγικότητα του μεταλλείου, μειώνοντας το νεκρό χρόνο ανάμεσα στους κύκλους παραγωγής. Στα σχέδια της Ελληνικός Χρυσός είναι η υιοθέτηση περισσότερων εφαρμογών, όπως η τηλεμετρία οχημάτων και η εγκατάσταση σε αυτά συστημάτων αποφυγής σύγκρουσης (collision avoidance system) που θα ενισχύσουν ακόμη περισσότερο την ασφάλεια και την παραγωγικότητα.  Επίσης, βρίσκεται σε εξέλιξη η πιλοτική δοκιμή της λύσης του συστήματος αερισμού κατ’ απαίτηση (Ventilation on Demand), η οποία θα δίνει τη δυνατότητα να ρυθμίζεται αυτόματα και «έξυπνα» η παροχή και η ποιότητα του αέρα στα υπόγεια, ανάλογα τις ανάγκες των εργασιών εξόρυξης και της συγκέντρωσης ανθρώπων και μηχανημάτων ανά τομέα. Αυτό θα επιτρέψει την παροχή της κατάλληλης ποσότητας φρέσκου αέρα μόνο όπου χρειάζεται, μειώνοντας κατ΄ αυτόν τον τρόπο σημαντικά την κατανάλωση ενέργειας και αναβαθμίζοντας ακόμα περισσότερο το ήδη υψηλό επίπεδο ασφάλειας του υπόγειου μεταλλείου. Βιωματική εκπαίδευση με χρήση προσομοιωτών\nΚαι παρότι ο ψηφιακός μετασχηματισμός σε πρώτη ανάγνωση περιλαμβάνει κυρίως την ενσωμάτωση νέων τεχνολογικών λύσεων στις επιμέρους δραστηριότητες μιας επιχείρησης, οι τεχνολογικές αυτές αλλαγές, δεν γίνεται να μη συνοδεύονται και από την απαραίτητη αλλαγή στην κουλτούρα του οργανισμού, καθώς και την ανάπτυξη των απαραίτητων δεξιοτήτων των ανθρώπων που θα κληθούν να τις εφαρμόσουν στην πράξη. Για το λόγο αυτό, και με τον άνθρωπο στο επίκεντρο των τεχνολογικών αλλαγών, η εταιρεία έχει αναπτύξει ένα κέντρο τεχνικής εκπαίδευσης. Με τη χρήση προσομοιωτών τελευταίας τεχνολογίας, οι οποίοι προσομοιάζουν τόσο τον τύπο μηχανήματος, όσο και την τρισδιάστατη απεικόνιση των ίδιων των μεταλλευτικών εγκαταστάσεών της, οι χειριστές εκπαιδεύονται σε πληθώρα σεναρίων από καταστάσεις που ενδέχεται να αντιμετωπίσουν κατά την εργασίας τους στο υπόγειο μεταλλείο, όπως πυρκαγιά, κατάπτωση βράχου, σκάσιμο ελαστικού κ.α. Αξίζει να σημειωθεί ότι τα σενάρια αυτά θα ήταν ανέφικτο να εφαρμοστούν για εκπαιδευτικούς λόγους σε πραγματικές συνθήκες, χωρίς ρίσκο για την ασφάλεια του εκπαιδευόμενου και χωρίς να επηρεαστεί η διαδικασία παραγωγής. Η απόλυτη προσομοίωση μηχανημάτων και μεταλλευτικού πεδίου με τη χρήσης τεχνολογίας επαυξημένης πραγματικότητας, προσφέρει στους εκπαιδευόμενους μια ρεαλιστική και βιωματική εκπαιδευτική εμπειρία, σε ένα απόλυτα ασφαλές και ελεγχόμενο περιβάλλον, χωρίς ταυτόχρονα να επηρεάζεται ο κύκλος παραγωγής του μεταλλείου. Με αυτό τον τρόπο οι εργαζόμενοι όταν ξεκινήσουν την εργασία τους στο πραγματικό υπόγειο πεδίο, θα είναι κατάλληλα προετοιμασμένοι, μειώνοντας στο ελάχιστο δυνατό την περίοδο προσαρμογής τους. ΚΕΝΤΡΙΚΗ ΦΩΤΟΓΡΑΦΙΑ: Μεταλλείο της Ολυμπιάδας ®Ελληνικός Χρυσός   Copyright © 2024 Newmoney"
    },
    {
        "title": "ΡΟΗ | Ειδήσεις για την Οικονομία | newmoney",
        "body": ""
    },
    {
        "title": "Ασία | newmoney",
        "body": "ΕΠΙΚΟΙΝΩΝΙΑ Πιστεύω ότι τα επόμενα πέντε έως δέκα χρόνια η Ασία θα αντιπροσωπεύει το 15% έως 20% των παγκόσμιων πωλήσεών μας, δήλωσε ο Φαντατσιότι στο Bloomberg Μετά την αποχώρηση από μεγάλα έργα στις ΗΠΑ, ο δανέζικος κολοσσός των ΑΠΕ ανακοίνωσε τη δημιουργία βιομηχανίας για υπεράκτια αιολικά στην περιοχή Incheon της Κορέας\r\n Το Asia VI προσέλκυσε ισχυρή ζήτηση από νέους και σταθερούς επενδυτές σε εταιρίες blue chips, πετυχαίνοντας να υπερβεί σημαντικά τον στόχο και αρχικό όριο των 6 δισ. δολαρίων ΗΠΑ Οι περιορισμοί στις εξαγωγές και το φαινόμενο Ελ Νίνιο δίνουν περαιτέρω ώθηση στις τιμές του ρυζιού Πώς απαντά η εταιρεία στον ανταγωνισμό από Ιταλία και Τουρκία - Νέο ρεκόρ εξαγωγών το 2023 - Τι αναφέρει ο Sven van Asperen, διευθυντής εξαγωγών της Eurimac – ΜΑΚΒΕΛ στο newmoney  Η κατανάλωση σημείωσε μεγάλη επιβράδυνση στην Ευρώπη και στις Ηνωμένες Πολιτείες, σύμφωνα με τον Διεθνή Οργανισμό Ενέργειας Επιχειρηματική αποστολή διοργάνωσε τον Νοέμβριο το Ελληνο-Ασιατικό Επιχειρηματικό Συμβούλιο σε συνεργασία με το Ελληνογερμανικό Εμπορικό και Βιομηχανικό Επιμελητήριο Οδοιπορικό του Business Insider στις μοναδικές γειτονιές της Σιγκαπούρης - Οι εργατικές κατοικίες έχουν μία εξ ολοκλήρου διαφορετική σημασία στην «Ελβετία της Ασίας»   ΦΟΡΤΩΣΗ ΠΕΡΙΣΣΟΤΕΡΩΝ Copyright © 2024 Newmoney"
    },
    {
        "title": "Epsilon Net | newmoney",
        "body": "ΕΠΙΚΟΙΝΩΝΙΑ Οι «παίκτες» που πρωταγωνιστούν στην αγορά, τα πρόσωπα και οι υψηλές επιδόσεις. Τι δείχνουν τα μέχρι στιγμής αποτελέσματα, εισηγμένων και μη, ομίλων του ταχέως αναπτυσσόμενου κλάδου Η Epsilon Net εμπιστεύεται τα προϊόντα και τις υπηρεσίες της Samsung Electronics Hellas και προσφέρει μια λύση για την ψηφιακή κάρτα εργασίας, η οποία λύνει τα χέρια σε χιλιάδες επιχειρήσεις που βρίσκονται σε διαδικασία τεχνολογικής μετάβασης. Το 46% των εργαζομένων είναι γυναίκες, το 97% των εργαζομένων να επιβεβαιώνει ότι υπάρχει δίκαιη μεταχείριση ανεξαρτήτως φύλου και το 44% των θέσεων ευθύνης να καλύπτεται από γυναίκες 5 SOS, 3 βήματα και 2 εργαλεία για τη διασφάλιση του εργοδότη Το σερί εξαγορών που συνεχίζεται το 2024, η στρατηγική συνεργασία με την Εθνική Τράπεζα, οι άλλοι άξονες ανάπτυξης  Στρατηγικός στόχος της διοίκησης  παραμένει η διάθεση προϊόντων και υπηρεσιών all in one solution, η συνεχής διεύρυνση του μεριδίου αγοράς και η επίτευξη υψηλών επιδόσεων τελικής κερδοφορίας Η νέα, καινοτόμος υπηρεσία Epsilon Pay αποτελεί ένα σύνολο από πρωτοποριακά εργαλεία που προσφέρουν αποτελεσματική, ολοκληρωμένη και εύκολη διαχείριση των εισπράξεων επιχειρήσεων & ελευθέρων επαγγελματιών ΦΟΡΤΩΣΗ ΠΕΡΙΣΣΟΤΕΡΩΝ Copyright © 2024 Newmoney"
    },
    {
        "title": "startups | newmoney",
        "body": "ΕΠΙΚΟΙΝΩΝΙΑ Στο πλαίσιο του INSPIRATION Στην παγκόσμια «αρένα» της καθαρής ενέργειας και της καλύτερης μπαταρίας\r\n Η «μεταγραφή» από το κορυφαίο ολλανδικό Venture Capital, η γνωριμία με τον Μάρκο Βερέμη και τα σχέδια - Οι προοπτικές του ελληνικού startup οικοσυστήματος, το όραμα «για τη δημιουργία παγκόσμιων ηγετών με ελληνικές ρίζες» Περισσότεροι από 110 Έλληνες & ξένοι επενδυτές – Δίπλα στη νέα οικονομία  Αναζητούνται λύσεις για τη βελτίωση της βιωσιμότητας στα έξυπνα κτίρια καθώς και τεχνολογίες ενίσχυσης της αποδοτικότητας των επιχειρηματικών διαδικασιών μέσω του ψηφιακού μετασχηματισμού - Μέχρι τις 23 Φεβρουάριου η υποβολή των ιδεών Παρακαταθήκη της δυναμικής του Επιταχυντή του Ξενοδοχειακού Επιμελητηρίου της Ελλάδος CapsuleT, αποτέλεσε και φέτος η τελετή λήξης του 6ου κύκλου και η απονομή των βραβείων του προγράμματος επιτάχυνσης του ΞΕΕ\r\n Οι κολοσσοί στρέφονται από το metaverse στην τεχνητή νοημοσύνη, προσφέροντας τεράστιες αποδοχές Οι Αμερικανοί επενδυτές στήριξαν τις startups με 170,6 δισ. δολάρια την περσινή χρονιά, σύμφωνα με στοιχεία της PitchBook - Ένα σε κάθε τρία δολάρια πήγε σε εταιρείες του ανερχόμενου κλάδου της τεχνητής νοημοσύνης  ΦΟΡΤΩΣΗ ΠΕΡΙΣΣΟΤΕΡΩΝ Copyright © 2024 Newmoney"
    },
    {
        "title": "Κλιματική αλλαγή: Αυτή είναι η αιτία για τον φονικό καύσωνα στην Αφρική | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ «Κόκκινο» χτύπησε το θερμόμετρο σε Μάλι και Μπουρκίνα Φάσο στην Αφρική τις πρώτες πέντε ημέρες του Απριλίου με θερμοκρασίες –αφύσικες για την εποχή- που ξεπέρασαν τους 45 βαθμούς Κελσίου και σε ορισμένες περιοχές άγγιξαν τους 48 βαθμούς Κελσίου. Η ακραία ζέστη που παρατηρήθηκε στη δυτική Αφρική και συγκεκριμένα σε χώρες που τοποθετούνται στη ζώνη Σαχέλ αποδείχθηκε φονική, αφού τουλάχιστον 102 άνθρωποι από την 1η ως την 4η Απριλίου έχασαν τη ζωή τους στο Μάλι, σύμφωνα με δεδομένα του νοσοκομείου Γκαμπριέλ Τουρέ στο Μπαμάκο. Τον ίδιο μήνα του 2023 είχαν καταγραφεί 130 θάνατοι από το ίδιο νοσοκομείο καθ’όλη τη διάρκεια του Απριλίου. Εντούτοις, σύμφωνα με το τοπικό δίκτυο Télé Mali οι θάνατοι ανέρχονται στους 240! Παρότι ακόμα δεν έχουν δοθεί σαφή στοιχεία για τα αίτια θανάτου, το νοσοκομείο αναφέρει ότι η ζέστη πιθανώς έπαιξε ρόλο σε πολλές από τις περιπτώσεις ανθρώπων που έχασαν τη ζωή τους και επισημαίνεται πως περίπου οι μισοί ήταν άνω των 60 ετών και έπασχαν από χρόνιες παθήσεις. Ο άνθρωπος πίσω από την ακραία ζέστη Επιστήμονες του διεθνούς δικτύου World Weather Attribution (WWA) από το Μάλι, την Μπουρκίνα Φάσο, τη Μοζαμβίκη, την Ολλανδία, τη Σουηδία, τις Ηνωμένες Πολιτείες και το Ηνωμένο Βασίλειο συνεργάστηκαν αναζητώντας τα αίτια πίσω από την ακραία ζέστη και κατά πόσο συνδέεται με την ανθρωπογενή κλιματική αλλαγή. Οι ερευνητές εστίασαν στις χώρες όπου καταγράφηκαν υψηλές θερμοκρασίες, ιδίως κατά τη διάρκεια της νύχτας, και σημειώθηκε μεγάλος αριθμός νεκρών. Ανάμεσα σε αυτές τα νότια του Μάλι και η Μπουρκίνα Φάσο τις πρώτες πέντε ημέρες του περασμένου Απριλίου. Κατέληξαν, λοιπόν, ότι η ανθρωπογενής κλιματική αλλαγή συνέβαλε στην ασυνήθιστα θερμή περίοδο στην περιοχή Σαχέλ της Δυτικής Αφρικής «που παρατηρήθηκε τον Μάρτιο και τον Απρίλιο του 2024», η οποία «θα ήταν αδύνατο να εμφανιστεί χωρίς την παγκόσμια αύξηση της θερμοκρασίας κατά 1,2 βαθμούς Κελσίου μέχρι σήμερα», γεγονός που συνέδεσαν με την «ανθρωπογενή κλιματική αλλαγή». Όπως επισημαίνουν οι ειδικοί, παρότι όλη η ζώνη Σαχέλ είναι συνηθισμένη σε υψηλές θερμοκρασίες, η διάρκεια και σφοδρότητα του κύματος καύσωνα αύξησε τις νοσηλείες και τους θανάτους, ο αριθμός των οποίων πιθανώς να έχει υποεκτιμηθεί. Υποστηρίζουν, μάλιστα, πως η θερμοκρασία που θα παρατηρούνταν θα ήταν χαμηλότερη κατά 1,4 βαθμούς Κελσίου «αν οι άνθρωποι δεν είχαν προκαλέσει την υπερθέρμανση του πλανήτη με την καύση ορυκτών καυσίμων», όπως ο άνθρακας και άλλες δραστηριότητες όπως η αποψίλωση των δασών. Σύμφωνα, δε, με τη μελέτη το καυτό πενθήμερο ήταν «ένα γεγονός που συμβαίνει μία φορά στα 200 χρόνια». Όλα αυτά συνέπεσαν με την περίοδο του Ραμαζανιού, αλλά και με συχνές διακοπές ρεύματος που επιδείνωσαν την κατάσταση και αύξησαν τον κίνδυνο πρόκλησης σοβαρών προβλημάτων υγείας –θερμικό σοκ- καθώς οι πολίτες δεν είχαν στη διάθεσή τους συστήματα κλιματισμού. «Ακόμη και οι ελάχιστες θερμοκρασίες, κατά τη διάρκεια της νύχτας, παρέμειναν σχετικά υψηλές, με αποτέλεσμα οι άνθρωποι να μην κάνουν διάλειμμα από τη ζέστη», τονίζουν οι επιστήμονες στη μελέτη. Προειδοποίησαν πως αυτή η τάση θα συνεχιστεί όσο αυξάνεται η θερμοκρασία και συνέστησαν στις χώρες να καταρτίσουν σχέδια δράσης για τη ζέστη, τα οποία θα ενημερώνουν τους πολίτες όταν επίκεινται ακραίες θερμοκρασίες και θα παρέχουν οδηγίες για το πώς να αποτρέψουν την υπερθέρμανση. Αναλυτικότερα προέβλεψαν ότι φαινόμενα όπως αυτό που παρατηρήθηκε στην περιοχή δε θα είναι πλέον σπάνια, αλλά θα συμβαίνουν 10 φορές συχνότερα. Επιπλέον, ζήτησαν την ενίσχυση υποδομών, όπως το δίκτυο ηλεκτροδότησης, παροχής νερού και το σύστημα περίθαλψης, ώστε να προσαρμοστούν στην αυξανόμενη συχνότητα και ένταση των ακραίων θερμοκρασιών. Απαραίτητο έκριναν τον βιώσιμο αστικό σχεδιασμό που ενσωματώνει χώρους πρασίνου, καθώς σε πόλεις όπως το Μπαμάκο, πρωτεύουσα του Μάλι, και την Ουαγκαντούγκου, πρωτεύουσα της Μπουρκίνα Φάσο, σημειώνεται σημαντική απώλεια πρασίνου που εντείνει το φαινόμενο της αστικής θερμικής νησίδας. Photo: Pixabay Διαβάστε ακόμη Επιστροφή στον χειμώνα: Πού χιόνισε – Πλημμύρισαν οι δρόμοι σε Καρδίτσα, Μαγνησία  Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι S&P’s: Με μεταρρυθμίσεις και πλεονάσματα έρχονται νέες αναβαθμίσεις Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Profile Software | newmoney",
        "body": "ΕΠΙΚΟΙΝΩΝΙΑ Οι «παίκτες» που πρωταγωνιστούν στην αγορά, τα πρόσωπα και οι υψηλές επιδόσεις. Τι δείχνουν τα μέχρι στιγμής αποτελέσματα, εισηγμένων και μη, ομίλων του ταχέως αναπτυσσόμενου κλάδου Ο Όμιλος Profile απέσπασε το κορυφαίο βραβείο “Digital Banking Provider of the Year” και 2 Χρυσά Βραβεία στις κατηγορίες “Best Digital Platform” και “Best Consumer / SME Lending Digital Initiative” Η MoneyMasters Limited επιλέγει το Axia Suite, την πολυκαναλική πλατφόρμα διαχείρισης επενδύσεων της Profile Software, η οποία αναπτύσσεται ταχέως σε ολόκληρη την Καραϊβική, για τη βελτιστοποίηση των εργασιών wealth management Ο πρόεδρος του Διοικητικού Συμβουλίου της εταιρείας κατέχει πλέον άμεσα ποσοστό 28,22% και έμμεσα 42,758% Η επέκταση της συνεργασίας θα προσφέρει επιπλέον ευελιξία και θα επιτρέψει στην τράπεζα να ανταποκριθεί προληπτικά στις εξελισσόμενες απαιτήσεις της αγοράς Η DTB είναι εισηγμένη στο Χρηματιστήριο Αξιών του Ναϊρόμπι, δραστηριοποιείται στην Ανατολική Αφρική για πάνω από 75 χρόνια και είναι μέλος του Aga Khan Development Network Το προϊόν του ΚΟΔ θα χρησιμοποιηθεί αποκλειστικά για την υλοποίηση του μεσοπρόθεσμου επιχειρηματικού πλάνου που έχει σχεδιάσει στον χώρο των νέων ψηφιακών τραπεζικών εφαρμογών Η Profile Software προσφέρει το Finuevo Suite – την ολοκληρωμένη τραπεζική σουίτα της – ως λύση SaaS στο cloud της AWS, για να καλύψει τις ανάγκες των χρηματοπιστωτικών ιδρυμάτων παγκοσμίως ΦΟΡΤΩΣΗ ΠΕΡΙΣΣΟΤΕΡΩΝ Copyright © 2024 Newmoney"
    },
    {
        "title": "Έτοιμη για την «πράσινη» ακτοπλοΐα δηλώνει η Σκύρος | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Έτοιμο να πρωτοστατήσει στην πράσινη μετάβαση της ακτοπλοΐας, παρουσιάζοντας συγκεκριμένη πρόταση μελέτη μέσω του Πολυτεχνείου, για τη ναυπήγηση ενός νεότευκτου πλοίου με μειωμένες εκπομπές άνθρακα, δηλώνει το νησί της Σκύρου. Ήδη ο χρόνος μετράει αντίστροφα έως το 2030 με βάση τους ευρωπαϊκούς στόχους για μείωση των εκπομπών αερίων στο πλαίσιο της δέσμης «Fit for 55», αλλά και του EU ETS από το οποίο η ελληνική ακτοπλοΐα έχει εξαιρεθεί έως το 2030. Πρόσφατα, ο υπουργός Ναυτιλίας Χρήστος Στυλιανίδης αναφερόμενος στο θέμα της ακτοπλοΐας και ειδικότερα σε ό,τι αφορά τις άγονες γραμμές, ανέφερε ότι σε πρώτη φάση η χώρα μας έχει εξασφαλίσει μέσω του ΕΣΠΑ μεταφορών ένα επιδοτούμενο πρόγραμμα για τις άγονες γραμμές γύρω στα 80 εκατ. ευρώ με δυνατότητα εκταμίευσης και επιπλέον χρημάτων στην πορεία αλλά με την προϋπόθεση να υπάρχει συνεργασία δημοσίου και ιδιωτικού τομέα. Όπως αναφέρει στο ΑΠΕ-ΜΠΕ ο δήμαρχος της Σκύρου, Κυριάκος Αντωνόπουλος η μελέτη που έχει αυτή τη στιγμή ο δήμος και είχε εκπονηθεί από την προηγούμενη διοίκηση, προβλέπει όλες τις πιθανές επιλογές που θα μπορούσαν να προκριθούν από την Ευρωπαϊκή Ένωση και να χρηματοδοτηθούν από το σχετικό πρόγραμμα, προκειμένου να “χτιστεί” ένα πράσινο πλοίο σε ελληνικό ναυπηγείο για τη γραμμή Σκύρος-Κύμη Ευβοίας. Το “πράσινο” πλοίο που προβλέπεται να κατασκευαστεί σε ελληνικό ναυπηγείο μπορεί να είναι είτε αμιγώς ηλεκτρικό, είτε υβριδικό, δηλαδή να συνδυάζει την ηλεκτροκίνηση με μηχανή εναλλακτικού καυσίμου χαμηλών εκπομπών άνθρακα (σσ υδρογόνο, αμμωνία μεθανόλη). “Εκτιμώ ότι η δεύτερη επιλογή που αφορά το υβριδικό πλοίο δηλαδή τη χρήση μπαταριών με μηχανή εναλλακτικού καυσίμου είναι η καταλληλότερη καθώς όταν μιλάμε για μεγάλα πλοία το θέμα είναι ότι είναι ιδιαίτερα δύσκολο στα μικρά νησιά να βρεθούν οι κατάλληλες ποσότητες ρεύματος για την ηλεκτροφόρτιση στην ηλεκτροκίνηση του πλοίου”, τονίζει. Υπογραμμίζει ότι τα λιμάνια στα περισσότερα μικρά νησιά είναι ενσωματωμένα στον αστικό ιστό και οι κοινόχρηστες ζώνες είναι πολύ δύσκολο να αποκτήσουν συστήματα ανανεώσιμων πηγών, στα μεγέθη που απαιτεί η ηλεκτροφόρτιση ενός πλοίου γι αυτό θεωρεί ότι η υβριδική πλεύση είναι η καταλληλότερη για την ακτοπλοΐα. Ο δήμαρχος της Σκύρου επισημαίνει ότι στην ακτοπλοϊκή γραμμή της Σκύρου με την Κύμη δραστηριοποιείται ήδη αυτή τη στιγμή το επιβατηγό οχηματαγωγό πλοίο “Αχιλλέας” που ανήκει σε μια πολυμετοχική εταιρεία λαϊκής βάσης, στη “Σκύρος Ναυτική Εταιρεία” μια από τις ελάχιστες εταιρείες λαϊκής βάσης που έχουν απομείνει να δραστηριοποιούνται στα ελληνικά νερά με βασικό μέτοχο και το δήμο σε ποσοστό 27% Τονίζει ότι το υπόλοιπο 6,5% ανήκει στην περιφέρεια Στερεά Ελλάδας που είχε συμπράξει καταβάλλοντας χρήματα όταν αγοράστηκε το πλοίο το 2003 και μετασκευάστηκε το 2004,ενώ ένα 2,5% έχει η μονή μεγίστης Λαύρας που έχει επίσης συμφέροντα στο νησί, αλλά υπάρχουν και 5 με 6 ιδιώτες που κατέχουν έως 2 % καθώς στα φυσικά πρόσωπα δεν επιτρέπεται περισσότερο. Το υπόλοιπο μετοχικό κεφάλαιο μοιράζεται μεταξύ των 2.200 ακόμα μικρομετόχων της εταιρείας που είναι κάτοικοι της Σκύρου. Ο κ. Αντωνόπουλος αναφέρει ότι το πλοίο λειτουργεί με απόλυτη επιτυχία στη συγκεκριμένη γραμμή που είναι επιδοτούμενη για εννέα μήνες το χρόνο με περίπου 700.000 ευρώ από το υπουργείο Ναυτιλίας ενώ δεν έχει δημιουργηθεί το παραμικρό πρόβλημα έως σήμερα. Πρόκειται επισημαίνει για το μοναδικό πλοίο που μπορεί και εξυπηρετεί το νησί όλο το χρόνο από τότε που συστάθηκε η Σκύρος Ναυτική Εταιρεία το 1980. Το «Αχιλλέας» αντικατέστησε το προηγούμενο πλοίο «Λυκομήδης»(1987-2005) που με την σειρά του είχε αντικαταστήσει το «Ανεμόεσσα» (1980-1987) Ο δήμαρχος του νησιού τόνισε ότι από τότε τα πλοία αυτά εξυπηρετούσαν τη γραμμή Κύμης-Σκύρου με εξαίρεση ένα διάστημα το προηγούμενα 10 χρόνια που εξυπηρετούσαν και τη γραμμή Κύμης-Αλοννήσου-Σκοπέλου περί του 2,5 με 3 μήνες το καλοκαίρι. “Το “Αχιλλέας” εξυπηρετεί τη γραμμή Σκύρος- Κύμη και τα δρομολόγια επιλέγονται ως τακτικά και ως έκτακτα ενώ όταν υπάρχουν αυξημένες ανάγκες όπως οι εορτές το πλοίο εκτελεί και δύο και τρία δρομολόγια καθημερινά” δηλώνει ο ίδιος προσθέτοντας ότι η χωρητικότητα του συγκεκριμένου πλοίου είναι 750 επιβάτες και 155 ΙΧ. -Σύντομα σταθμός ηλεκτροφόρτισης στο λιμάνι- Ο δήμαρχος του νησιού επισημαίνει επίσης ότι τον επόμενο μήνα στο λιμάνι θα κατασκευαστεί ο πρώτος σταθμός ηλεκτροφόρτισης οχημάτων, που με βάσει το νέο νομοθετικό πλαίσιο θα έχει τη δυνατότητα να είναι εγκατεστημένος σε σταθμό καυσίμου. “Η εγκατάσταση ηλεκτροφόρτισης δεν θα απαιτήσει περισσότερο από 20 με 25 ημέρες και εκτιμώ ότι πριν την έναρξη του καλοκαιριού θα είναι έτοιμος καθώς έχουν βγει όλες οι αδειοδοτήσεις και έχουν ληφθεί οι φορτιστές και τα υλικά ενώ αναμένουμε τα συνεργεία της coral που έχει αναλάβει το έργο” αναφέρει. Σημειώνεται ότι το συγκεκριμένο νησί προχωρά και στην ίδρυση και λειτουργία αδειοδοτημένου υδατοδρομίου και σύντομα αναμένεται να δοθεί η τελική έγκριση. Το νησί της Σκύρου φημίζεται για την πλούσια λαϊκή του παράδοση και την ομορφιά του ενώ σε αυτό κατοικούν 3.050 κάτοικοι. Ο δήμος ήδη είναι σε διερεύνηση με διάφορους φορείς για την υλοποίηση μια ενεργειακής κοινότητας που θα είναι επ’ ωφελεία όλων, ενώ αναφορικά με το κομμάτι της διαχείρισης των απορριμμάτων προσπαθεί να αντιμετωπίσει ολιστικά το ζήτημα με τη χρήση ανακύκλωσης, ώστε το υπόλειμμα να είναι ελάχιστο και να μην επιβαρύνει το περιβάλλον. Διαβάστε ακόμη Χρυσός: Σταθεροποιείται παρά την αυξημένη ένταση στη Μέση Ανατολή (γράφημα) Ο Bvlgari, η Καίσαρης family, τα ονειρικά κοσμήματα και οι 150 κυρίες της Αθήνας – Το privé κάλεσμα Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Πώς οι χρηματοδοτήσεις του RRF βάζουν τέλος στα ελληνικά «χαρτοβασίλεια» – Τα προγράμματα για τις επιχειρήσεις | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Το τέλος μιας σειράς «χαρτοβασιλείων» και μαζί αυτό της «περιπέτειας» εκατομμυρίων πολιτών και επαγγελματιών, επί δεκαετίες ολόκληρες, σε κάποιους κεντρικούς τομείς της ελληνικής οικονομίας θα βάλει η ψηφιοποίηση των έγχαρτων αρχείων σημαντικών φορέων της λειτουργίας του κράτους και των υπηρεσιών του. Δεν έχουν περάσει πολλές εβδομάδες, παρά μόνο μερικές, από τη διοργάνωση του συνεδρίου «Greece Investment Forum 2024» από την JP Morgan στη Νέα Υόρκη, με την παρουσία του Έλληνα πρωθυπουργού, Κυριάκου Μητσοτάκη, όπου ανάμεσα σε πολλά άλλα ζητήματα και συζητήσεις, υπήρξε η αναγνώριση του έργου το οποίο συντελείται στο Ελληνικό Κτηματολόγιο. Οι αναλυτές του οίκου, εκτός από την μακροπρόθεσμη προοπτική της ελληνικής οικονομίας και άλλα καίρια θέματα που την αφορούν, εστίασαν και στην ψηφιοποίηση του Κτηματολογίου, το οποίο θα αποτελέσει έναν από τους πρώτους φορείς που θα παρέχουν το σύνολο των υπηρεσιών τους ψηφιακά. Ένα από τα σημαντικότερα έργα που τρέχουν και έχουν τεθεί σε φάση υλοποίησης άλλωστε αυτή την εποχή, στο πλαίσιο του Ψηφιακού Μετασχηματισμού της ελληνικής οικονομίας στον δημόσιο τομέα, σίγουρα το μεγαλύτερο σε όγκο και πιο σύνθετο, θεωρείται η ψηφιοποίηση των έγχαρτων αρχείων 630+ εκατ. σελίδων εντύπων διαφόρων τύπων (κατά άλλους υπολογισμούς, ενδέχεται ο αριθμός τους να προσεγγίσει και το 1 δισ. σελίδες, από το πρόσθετο έργο που αναμένεται να προκύψει) σε 390 υποθηκοφυλακεία της χώρας, με την συμμετοχή ισχυρών ομίλων της πληροφορικής και των τηλεπικοινωνιών στα 5 του τμήματα, όσα και οι γεωγραφικές ενότητες που αφορά, ύψους 309,8 εκατ. ευρώ, με χρηματοδότηση του RRF. Η αντίστροφή μέτρηση για το τέλος του… χάους στα ράφια με τα έγχαρτα αρχεία που συσχετίζονται με κάθε μορφής ιδιοκτησίες σε ακίνητα έχει αρχίσει. Η ψηφιοποίηση έγχαρτων αρχείων δεν θέτει στο επίκεντρο του ενδιαφέροντος μόνο τα υποθυκοφυλακεία, αλλά και άλλους φορείς όπως οι πολεοδομίες, οι φάκελοι του συστήματος υγείας, τα αρχεία 368 δικαστηρίων, του ΕΦΚΑ, της ΑΑΔΕ η μετανάστευση, τα νοσοκομεία κ.ά., μη εξαιρουμένων των Γενικών Αρχείων του Κράτους. Διαγωνισμοί ψηφιοποίησης αρχείων συνολικού προϋπολογισμού άνω των 2 δισ. ευρώ με ορίζοντα το 2026, εάν δεν δοθούν παρατάσεις, για έργα χρηματοδοτούμενα από το Ταμείο Ανάκαμψης, τοποθετούνται στην «καρδιά» του Ψηφιακού Μετασχηματισμού της Ελλάδας. Αθροιστικά, τα projects του Ψηφιακού Μετασχηματισμού εκτινάσσονται σε πολύ υψηλότερα budget, καθώς και με την είσοδο του 2024 εξακολουθούν να προκηρύσσονται από την Κοινωνία της Πληροφορίας και άλλους φορείς νέοι, μικροί και μεγαλύτεροι διαγωνισμοί, αξίας από μερικές δεκάδες χιλιάδες ευρώ μέχρι και εκατοντάδων εκατομμυρίων ευρώ. Οι ιδιωτικές επιχειρήσεις δεν εξαιρούνται φυσικά από την «ψηφιακή κοσμογονία» που βρίσκεται σε πλήρη εξέλιξη στην Ελλάδα. Η ζήτηση για προϊόντα όπως τα ERP, τα CRM, τα προγράμματα διαχείρισης προσωπικού και μισθοδοδίας, η ψηφιακή κάρτα εργασίας, η ηλεκτρονική τιμολόγηση, συμπεριλαμβανομένης και της ένταξης των δημόσιων οργανισμών, η χρήση POS κ.λπ. αυξάνεται με ραγδαίους ρυθμούς για εκατοντάδες χιλιάδες επιχειρήσεις κάθε μεγέθους που επιδιώκουν την επιτάχυνση του Ψηφιακού Μετασχηματισμού τους, με τις εταιρείες πληροφορικής που εξειδικεύονται στο επιχειρηματικό λογισμικό να καταλαμβάνουν θέσεις στην πρώτη γραμμή της αγοράς. Ταυτόχρονα, με τα κονδύλια του Ταμείου Ανάκαμψης και άλλων κοινοτικών προγραμμάτων επιτυγχάνεται η άμεση και ευνοϊκή χρηματοδότηση των επιχειρήσεων που προχωρούν στον Ψηφιακό Μετασχηματισμό των διαδικασιών της καθημερινής λειτουργίας τους, ενώ αυξημένες ανάγκες προκύπτουν και από τις εταιρείες που καλούνται ή θα θα κληθούν να κατασκευάσουν τα έργα υποδομής. Πρόσφατα, ανακοινώθηκε από την Κοινωνία της Πληροφορίας, για παράδειγμα, και η Πρόσκληση Ανάθεσης 1ης Εκτελεστικής Σύμβασης με τίτλο: «Παροχή υπηρεσιών προστιθέμενης αξίας για την λειτουργία υποστηρικτικού μηχανισμού της δράσης Ψηφιακός Μετασχηματισμός ΜΜΕ». Copyright © 2024 Newmoney"
    },
    {
        "title": "Goldman Sachs: Πού βρισκόμαστε με τις αμερικανικές εκλογές – Τι έχει αλλάξει (γραφήματα) | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Η αμερικανική τράπεζα Goldman Sachs εξηγεί ότι οι εξελίξεις στις αμερικανικές εκλογές όσο περνάει ο καιρός και με την κατάσταση γεωπολιτικά να είναι συνεχίζει να «βαραίνει» αποκτούν ακόμα μεγαλύτερη σημασία. Τη δεδομένη χρονική στιγμή, ο πρόεδρος Τζο Μπάιντεν και ο πρώην πρόεδρος Ντόναλντ Τραμπ είναι περίπου ισόπαλοι στις εθνικές δημοσκοπήσεις, αλλά ο Μπάιντεν είναι μπροστά κατά περίπου 3 ποσοστιαίες μονάδες στις πολιτείες που ενδέχεται να δώσουν τη νικητήρια εκλογική ψήφο. Οι αγορές προβλέψεων υποδηλώνουν 55% πιθανότητα νίκης των Δημοκρατικών. Αναφορικά με το τι έχει αλλάξει, ο οίκος εξηγεί ότι το προβάδισμα του Μπάιντεν έναντι του Τραμπ σε ορισμένες αγορές προβλέψεων είναι τώρα το μεγαλύτερο από τον Νοέμβριο του 2023, αν και η δημοτικότητά του έχει κινηθεί πλαγιο-καθοδικά τις τελευταίες δύο εβδομάδες στο 39% περίπου, ελαφρώς πάνω από το χαμηλό 37% του περασμένου μήνα και κάτω από τον μέσο όρο της δημοτικότητας του Τραμπ έξι μήνες πριν χάσει τις εκλογές του 2020.  Στις 18 Απριλίου, η εκστρατεία του Ρόμπερτ Κένεντι Τζούνιορ ανακοίνωσε ότι θα είναι στο ψηφοδέλτιο στο Μίσιγκαν. Οι υποψήφιοι του τρίτου κόμματος συνεχίζουν να επηρεάζουν σημαντικά τις δημοσκοπήσεις και να ωφελούν τον Τραμπ κατά περίπου 2 ποσοστιαίες μονάδες στις περισσότερες πολιτείες με διακυμάνσεις, καθώς και στις εθνικές δημοσκοπήσεις. Η πρόσφατη άνοδος της υποστήριξης του Μπάιντεν συμπίπτει με την πτώση του ποσοστού των αναποφάσιστων και των ψήφων των τρίτων. Για το σώμα της Γερουσίας (Senate), το «παιχνίδι» ευνοεί τους Ρεπουμπλικάνους. Οι Δημοκρατικοί κατέχουν 51 έδρες, αλλά είναι πολύ πιθανό να χάσουν τουλάχιστον μία έδρα, στη Δυτική Βιρτζίνια. Υπερασπίζονται άλλες 2 έδρες σε πολιτείες που κλίνουν προς τους Ρεπουμπλικάνους (Μοντάνα και Οχάιο) και άλλες 6 σε πολιτείες με διακυμάνσεις. Οι Ρεπουμπλικάνοι υπερασπίζονται μόνο 2 δυνητικά ανταγωνιστικές έδρες, και οι δύο είναι σε πολιτείες με μέτρια ρεπουμπλικανική τάση (Φλόριντα και Τέξας). Οι αγορές προβλέψεων υποδηλώνουν περίπου 70% πιθανότητα ρεπουμπλικανικής πλειοψηφίας.  Στις 10 Απριλίου, το Ανώτατο Δικαστήριο της Αριζόνα έκρινε ότι μπορεί να εφαρμοστεί ένας νόμος περί απαγόρευσης των αμβλώσεων που βρισκόταν σε αδράνεια, γεγονός που θεωρητικά θα πρέπει να ευνοήσει τις πιθανότητες των Δημοκρατικών, τόσο στις προεδρικές όσο και στις εκλογές της Γερουσίας. Στις 17 Απριλίου, η Crystal Ball του Sabato, μια ομάδα ανάλυσης εκλογών που ακολουθείται ευρέως, μετατόπισε την έδρα της Γερουσίας της Αριζόνα από “Toss-up” σε Democratic”. Αυτό αφήνει τη Μοντάνα και το Οχάιο ως τις δύο μοναδικές ανατρεπόμενες έδρες της Γερουσίας του Sabato. Το Cook Political Report συνεχίζει να κατατάσσει τη Μοντάνα, το Οχάιο, την Aριζόνα και τη Δυτική Βιρτζίνια ως ανατρεπόμενες. Το Inside Elections κατατάσσει τη Μοντάνα και το Οχάιο και την Αριζόνα ως ανατρεπόμενες. Για τη Βουλή των Αντιπροσώπων (Congress), o έλεγχος είναι πολύ στενά μοιρασμένος και όλες οι ενδείξεις δείχνουν ότι θα παραμείνει στενός και το επόμενο έτος. Η εθνική γενική δημοσκόπηση παραμένει σχεδόν ισόπαλη. Οι εκτιμήσεις ανά έδρα από διάφορες ευρέως ακολουθούμενες πηγές υποδηλώνουν επίσης ότι η πλειοψηφία το 2025 θα μπορούσε να μειωθεί σε λίγες έδρες. Οι αγορές προβλέψεων υποδηλώνουν περίπου 55% πιθανότητα νίκης των Δημοκρατικών.  Στις 30 Απριλίου θα διεξαχθούν ειδικές εκλογές για την αντικατάσταση ενός πρόσφατα αποχωρήσαντος Δημοκρατικού, γεγονός που πιθανότατα θα αλλάξει περιθώριο των εδρών της Βουλής των Αντιπροσώπων από 217 υπερ των Ρεπουμπλικάνων έναντι 213 των Δημοκρατικών σε 217 / 214. Ξεχωριστά, ο Τζόνσον (Ρεπουμπλικάνος στο Λος Άντζελες) εξακολουθεί να αντιμετωπίζει μια πιθανή “πρόταση εκκένωσης” και οι πιθανότητες απομάκρυνσής του αυξήθηκαν αυτή την εβδομάδα, όταν ένας δεύτερος Ρεπουμπλικάνος της Βουλής των Αντιπροσώπων υποστήριξε την πρόταση, αλλά δεν υπάρχει άμεση ψηφοφορία. Ο Τζόνσον έχει δηλώσει ότι θα προχωρήσει στην προώθηση του πακέτου εξωτερικής βοήθειας σε ψηφοφορία, γεγονός που θα μπορούσε να προκαλέσει ψηφοφορία για την απομάκρυνσή του, αλλά θα μπορούσε επίσης να πείσει τους Δημοκρατικούς να παράσχουν τις ψήφους που θα του επιτρέψουν να παραμείνει εκπρόσωπος. Διαβάστε ακόμη Υπέρβαση στόχων και «χρυσά» έσοδα για τις εταιρείες πληροφορικής – Οι προβλέψεις για νέα ρεκόρ (pic) Η ιταλική οικονομία είναι ο νέος αδύναμος κρίκος – Γιατί δεν ισχύει πλέον το… «ούνα φάτσα, ούνα ράτσα» Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Πλειστηριασμοί: Ποια ακίνητα – φιλέτα στο Κολωνάκι και στο ιστορικό κέντρο… μοσχοπουλήθηκαν (pics) | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Μια μεγάλη «μάχη» δόθηκε νωρίτερα σήμερα στην πλατφόρμα ηλεκτρονικών πλειστηριασμών με διακύβευμα τρία ακίνητα- «φιλέτα» στο εμπορικό κέντρο της Αθήνας και στο Κολωνάκι. Πρόκειται για κατασχεμένες ιδιοκτησίες της εταιρείας «Ηλήλ Επενδυτική – Εμπορική Μ.Α.Ε.» που βγήκαν στο σφυρί, με επισπεύδουσα την Alpha Bank και με συνολική τιμή πρώτης προσφοράς 15,1 εκατ. ευρώ, ενώ άλλαξαν χέρια στα 21,4 εκατ. ευρώ, δηλαδή με σχεδόν 6 εκατ. ευρώ παραπάνω. Σημειώνεται ότι τα εν λόγω ακίνητα είχαν προγραμματιστεί να βγουν στο σφυρί αρχικά τον περασμένο Δεκέμβριο και πιο πρόσφατα στις 8 Μαρτίου 2024, ωστόσο και στις δύο περιπτώσεις οι πλειστηριασμοί οδηγήθηκαν σε αναστολή. Οι κατασχέσεις έγιναν για ποσό 150.000 ευρώ, που αποτελεί μέρος της συνολικής απαίτησης, ενώ σε βάρος της εταιρείας υπάρχει υποθήκη για ποσό 62,5 εκατ. ευρώ, εγγραφείσα την 19.06.2015. Το ακριβότερα ακίνητο βρίσκεται στο ιστορικό κέντρο της Αθήνας, επί της οδού Μητροπόλεως 45, που βγήκε με τιμή εκκίνησης 8,5 εκατ. ευρώ και κατακυρώθηκε μετά από διαδοχικά «χτυπήματα», στα 11.033.045 ευρώ.\nΠρόκειται για πολυώροφο επαγγελματικό κτήριο με υπόγειο, το οποίο στεγάζει στο ισόγειο super – market και στους ορόφους γραφεία. Κατά την εξωτερική αυτοψία διαπιστώθηκε ότι το κτήριο βρίσκεται σε πλήρη λειτουργία, πλην κάποιων χώρων που είναι κενοί. Ο πλειστηριασμός αφορούσε την υπ’ αριθμόν 4 διακεκριμένη οριζόντια ιδιοκτησία, η οποία καταλαμβάνει τμήμα του υπογείου και του ισογείου ορόφου, καθώς και ολόκληρους τους πέντε ορόφους του κτηρίου.  Η ιδιοκτησία είναι εντελώς ανεξάρτητη από τις υπόλοιπες διακεκριμένες οριζόντιες ιδιοκτησίες του κτηρίου και περιλαμβάνει: α) Τμήμα του υπογείου, επιφάνειας 556 τ.μ.\nβ) Τμήμα του ισογείου, επιφάνειας 580 τ.μ. Το τμήμα αυτό συνορεύει Βόρεια με στοά και πέραν αυτής με την οδό Μητροπόλεως, και Νότια με την οδό Πανδρόσου.\nγ) Ολόκληρο τον πρώτο όροφο, επιφάνειας 736 τ.μ.\nδ) Ολόκληρους τους δεύτερο, τρίτο, τέταρτο και πέμπτο ορόφους, επιφάνειας εκάστου 424,30 τ.μ.\nΗ ποιότητα κατασκευής και η κατάσταση-συντήρηση ιδιοκτησίας χαρακτηρίζεται πολύ καλή. Το δεύτερο ακίνητο, που βρίσκεται επί της οδού Αθηνάς 14, είναι επαγγελματικής χρήσης κτήριο, που βγήκε με τιμή εκκίνησης 5,1 εκατ. ευρώ και κατακυρώθηκε, μετά από αντίστοιχη «μάχη», στα 7.550.911 ευρώ.  Το κτήριο αποτελείται από: α) Β’ υπόγειο εμβαδού 518,90 τ.μ. που περιλαμβάνει βοηθητικούς χώρους.\nβ) Α’ υπόγειο εμβαδού 370,40 τ.μ. που περιλαμβάνει βοηθητικούς χώρους.\nγ) Ισόγειο 380,10 τ.μ. που περιλαμβάνει χώρους καταστήματος.\nδ) Ημιώροφο (μεσοπάτωμα) 165,27 τ.μ.\nε) Πρώτο όροφο 439 τ.μ.\nστ) Δεύτερο όροφο 439 τ.μ.\nζ) Τρίτο όροφο 439 τ.μ.\nη) Τέταρτο όροφο 388,50 τ.μ.\nθ) Πέμπτο όροφο 337,40 τ.μ.\nι) Έκτο όροφο 226,60 τ.μ.\nια) Δώμα, 55,10 τ.μ., που περιλαμβάνει την απόληξη του κλιμακοστασίου και βοηθητικούς χώρους. Σημειώνεται ότι τα υπόγεια μαζί με το κατάστημα του ισογείου και το μεσοπάτωμα αποτελούν μία ενιαία λειτουργική ενότητα. Η ποιότητα κατασκευής και η κατάσταση – συντήρηση του κτηρίου χαρακτηρίζεται καλή. Το τρίτο ακίνητο βρίσκεται στο Κολωνάκι, επί της οδού Σκουφά 6 και ο πλειστηριασμός αφορούσε 4 οριζόντιες διηρημένες ιδιοκτησίες, και ειδικότερα δύο διαμερίσματα του ισογείου, ένα διαμέρισμα του πρώτου ορόφου και ένα διαμέρισμα του δεύτερου ορόφου της εν λόγω πολυκατοικίας. Η τιμή πρώτης προσφοράς είχε οριστεί στα 1,5 εκατ. ευρώ. Και σε αυτή την περίπτωση υπήρξε έντονος ανταγωνισμός με αποτέλεσμα η τιμή κατακύρωσης να φτάσει στα 2.825.000 ευρώ.  Πρόκειται ειδικότερα για διαμέρισμα του ισογείου που έχει διαμορφωθεί και χρησιμοποιείται ως κατάστημα, επιφάνειας 62,70 τ.μ., διαμέρισμα του ισογείου, το οποίο επίσης έχει διαμορφωθεί και χρησιμοποιείται ως κατάστημα με συνολική επιφάνεια 71 τ.μ., καθώς και διαμέρισμα του πρώτου ορόφου, το οποίο είναι διαμορφωμένο σε ένα ενιαίο χώρο, επικοινωνεί με εσωτερική κλίμακα με το ευρισκόμενο στο ισόγειο κατάστημα, όπως και με το κατάστημα που βρίσκεται στον δεύτερο όροφο, ενώ έχει επιφάνεια 154 τ.μ. Τέλος, διαμέρισμα του δευτέρου ορόφου, το οποίο καταλαμβάνει ολόκληρο τον όροφο, είναι διαμορφωμένο σε ένα ενιαίο χώρο, επικοινωνεί με εσωτερική κλίμακα με το κατάστημα που βρίσκεται στον πρώτο όροφο και έχει επιφάνεια 166,30 τ.μ. Σημειώνεται ότι το ισόγειο, ο πρώτος και ο δεύτερος όροφος έχουν συνενωθεί σε ένα ενιαίο κατάστημα (τράπεζα), το οποίο κατά τον χρόνο της αυτοψίας (Απρίλιος 2023) ήταν εκτός λειτουργίας. Το προηγούμενο διάστημα βγήκαν στο σφυρί και άλλαξαν χέρια άλλα δύο ακίνητα της ίδιας εταιρείας. Συγκεκριμένα, στις 15 Νοεμβρίου ένα εμπορικό ακίνητο στην Κηφισιά, με τιμή εκκίνησης 3,7 εκατ. ευρώ που κατακυρώθηκε με ένα ευρώ παραπάνω. Επίσης πρόσφατα, στις 6 Μαρτίου 2024, βγήκε ακίνητό της σε κεντρικό σημείο της Γλυφάδας επί της οδού Λαζαράκη 19, στη συμβολή της με την οδό Κωνσταντινουπόλεως και δίπλα στη βασική οδική – εμπορική αρτηρία της Μεταξά. Πρόκειται για το κτήριο, όπου στεγάζεται το κατάστημα της Alpha Bank. Η τιμή πρώτης προσφοράς είχε οριστεί σε 5,3 εκατ. ευρώ και άλλαξε χέρια με 7.000.001 ευρώ. Η «Ηλήλ Επενδυτική – Εμπορική Μ.Α.Ε.», με διακριτικό τίτλο «Ηλήλ Ακίνητα Α.Ε.» έχει συσταθεί τον Φεβρουάριο του 2008 και σύμφωνα με τις τελευταίες δημοσιευμένες οικονομικές καταστάσεις για τη χρήση του 2022, εμφανίζει μηδενικό κύκλο εργασιών, «λοιπά συνήθη έσοδα» ύψους 2,1 εκατ. ευρώ και καθαρά κέρδη 230.785 ευρώ. Παράλληλα, στον ισολογισμό καταγράφονται αξία ακινήτων 31 εκατ. ευρώ και σύνολο ενεργητικού ύψους 42,13 εκατ. ευρώ, αλλά και δανειακές υποχρεώσεις 44,48 εκατ. ευρώ. Διαβάστε ακόμη: Belem: Το πλοίο-μύθος μεταφέρει την Ολυμπιακή Φλόγα στο Παρίσι HSBC: Νέες τιμές στόχοι και εκτιμήσεις για ΟΠΑΠ και Jumbo Η παγκόσμια οικονομία στη δίνη της απρόβλεπτης σύγκρουσης Ιράν – Ισραήλ Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "S&P’s: Με μεταρρυθμίσεις και πλεονάσματα έρχονται νέες αναβαθμίσεις | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Σε μια κίνηση έκπληξη-για την Αθήνα, ο Οίκος S&P’s ξεπέρασε τον εαυτό του κάνοντας εχθές και νέο διαδοχικό βήμα αναβάθμισης της ελληνικής Οικονομίας. Διατήρησε την βαθμολογία «ΒΒΒ-» για την Ελλάδα, αλλά ανέβασε την προοπτική της για επόμενη αλλαγή βαθμίδας, σε «θετική». Σε έξι μήνες που θα επανέλθει με νέα αξιολόγηση, θα φανεί  αν το σερί θα μπορεί να συνεχιστεί. O Standrard and Poor’s θέτει από τώρα τις προϋποθέσεις για νέες αναβαθμίσεις: Ανάπτυξη, πλεονάσματα, μείωση του χρέους με μεταρρυθμίσεις που θα οδηγούν την Ελλάδα μπροστά. Όλα τα παραπάνω βλέπει ότι γίνονται και τα αποδίδει στο μεταρρυθμιστικό έργο και την αυτοδυναμία της Νέας Δημοκρατίας. Αλλά και με έναν όρο: να μπορεί η κοινωνία να βλέπει τα οφέλη της προόδου, για να συνεχίζει να στηρίζει και να συμμετέχει στην προσπάθεια. Ακόμα και εν καιρώ πολέμου και οικονομικής αστάθειας -στα όρια της ύφεσης-  στην Ευρώπη, ο αμερικανικός Οίκος «ρίσκαρε» να στείλει μήνυμα-σύσταση στους πελάτες του (επενδυτές) που τον ακολουθούν, να εμπιστευτούν την ελληνική οικονομία, για την Ανάπτυξη και ασφάλεια που μπορεί να παρέχει. Όπως τονίζει, «με την επανεκλογή της πέρυσι, η κυβέρνηση της Νέας Δημοκρατίας (ΝΔ)  άρχισε να εφαρμόζει μια ισχυρή μεταρρυθμιστική ατζέντα». Προαναγγέλλει αναβαθμίσεις αν το έργο της συνεχιστεί. Αλλά προειδοποιεί με υποβάθμιση, εάν: –     οι δημοσιονομικές επιδόσεις και το αυξημένο έλλειμμα του ισοζυγίου τρεχουσών συναλλαγών, επιδεινωθούν σημαντικά πέρα από τις προσδοκίες μας –    άν οι γεωπολιτικές και εξωτερικές πιέσεις πλήξουν την Ελλάδα πιο σκληρά από ό,τι υποθέτουμε σήμερα. «Κατά τη γνώμη μας, ο βασικός κίνδυνος εφαρμογής είναι αν επέλθει μεταρρυθμιστική κόπωση, ιδιαίτερα εάν τα βελτιωμένα οικονομικά αποτελέσματα δεν γίνονται αισθητά σε όλη την κοινωνία». Αυτό που βλέπουν πάντως οι ξένοι τεχνοκράτες, είναι ότι παρά τα προβλήματα, η ελληνική οικονομία «σηκώνει κεφάλι» και ξεμπλοκάρει διαρθρωτικά προβλήματα που εμποδίζουν την οικονομική ανταγωνιστικότητα. Η εξήγηση, όπως την αποδίδει στην Έκθεσή του ο ξένος Οίκος, περιγράφει έναν διθύραμβο στο μεταρρυθμιστικό έργο της κυβέρνησης της Νέας Δημοκρατίας! Ως λόγους επικαλείται τους εξής: –    Η κυβέρνηση προωθεί ευρύ φάσμα διαρθρωτικών μεταρρυθμίσεων που αντιμετωπίζουν παθογένειες χρόνων. –    Παρά την υποχώρηση της Οικονομίας, η ανάπτυξη ξεπέρασε τον μέσο όρο της ευρωζώνης, τάση που αναμένεται να συνεχιστεί. –          Η Ελλάδα είναι πιθανό να πετύχει τον στόχο πρωτογενούς δημοσιονομικού πλεονάσματος φέτος. –          Το μέχρι πρότινος πολύ μεγάλο χρέος ως ποσοστό του ΑΕΠ, μειώνεται και πέφτει συνεχώς. Προαναγγέλλεται νέα αναβάθμιση τους επόμενους μήνες, εάν ο λόγος χρέους προς ΑΕΠ μειωθεί περαιτέρω στα επίπεδα άλλων ευρωπαϊκών κρατών. –          «Πιστεύουμε ότι η κυβέρνηση θα μπορούσε να το επιτύχει συνεχίζοντας μεταρρυθμίσεις που ενισχύουν την ελληνική οικονομική ανταγωνιστικότητα, με παράλληλη αξιοποίηση των μεγάλων πόρων του Ταμείου Ανάκαμψης, αλλά και διατήρηση σταθερών πρωτογενών πλεονασμάτων του προϋπολογισμού για παρατεταμένη περίοδο» τονίζει η Εκθεση. Το ακαθάριστο χρέος της γενικής κυβέρνησης εκτιμάται πως θα μειωθεί σε περίπου 131% του ΑΕΠ έως το 2027. Ενώ το καθαρό δημόσιο χρέος, θα μειωθεί στο 119% του ΑΕΠ μέχρι τέλος του 2027. –           «Μετά την επανεκλογή της, η κυβέρνηση της ΝΔ έχει απόλυτη κοινοβουλευτική πλειοψηφία και είναι απίθανο να αντιμετωπίσει σημαντικά νομοθετικά εμπόδια στην εφαρμογή της πολιτικής της ατζέντας».  (…) Η νέα κυβέρνηση του πρωθυπουργού Κυριάκου Μητσοτάκη σκιαγράφησε και άρχισε να συνεχίζει το μεταρρυθμιστικό της πρόγραμμα. Διαβάστε ακόμη Άγονος ο διαγωνισμός για τη Ζώνη ΙΙΙ του Ολυμπιακού Πόλου Φαλήρου με το Τάε Κβο Ντο Οι νέες business της οικογένειας Μουράτογλου στην Ελλάδα Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Φαραντούρης: Το BBB της S&P δεν… τρώγεται – Ρωμανός: Η δήλωσή του παίρνει το πρώτο βραβείο λαϊκισμού | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Επίθεση κατά του υποψήφιου ευρωβουλευτή του ΣΥΡΙΖΑ Νικόλα Φαραντούρη εξαπέλυσε ο εκπρόσωπος Τύπου της ΝΔ Νίκος Ρωμανός. Ο κ. Ρωμανός επέκρινε τις δηλώσεις του κ. Φαραντούρη στον ΣΚΑΪ ότι δεν έχει καταλάβει ««ώς το BBB της επενδυτικής βαθμίδας επηρεάζει τον Έλληνα και την Ελληνίδα» αφού «δεν τρώγεται». «Αναδεικνύει ξανά τα δομικά στοιχεία με τα οποία πολιτεύεται σταθερά ο ΣΥΡΙΖΑ, όσες αλλαγές κι αν κάνει στη βιτρίνα: λαϊκισμός, χυδαιότητα, ψέματα και ασχετοσύνη!», τόνισε ο κ. Ρωμανός, σημειώνοντας ότι «στον ΣΥΡΙΖΑ μπορεί να θεωρούν ότι το “ΒΒΒ δεν τρώγεται”, αλλά συνεχίζουν να θεωρούν σταθερά ότι ο “σανός” καταπίνεται αμάσητος από την κοινωνία». Ο εκπρόσωπος Τύπου της ΝΔ ανέφερε ότι ο κ. Φαραντούρης παίρνει δικαιωματικά προς το παρόν παίρνει το πρώτο βραβείο λαϊκισμού για την προεκλογική περίοδο. «Εξηγεί γιατί επί χρόνια, όταν όλη η Ευρώπη αναπτυσσόταν, κάποιοι κρατούσαν ομπρέλα, με την οικονομία μας στην κατηγορία σκουπίδια και τη χώρα μας μαύρο πρόβατο διεθνώς!», πρόσθεσε. «Η ισχυρή οικονομία που αποτυπώνει η δεύτερη απανωτή αναβάθμιση της Standard & Poors είναι η βάση για να συνεχίστεί η αύξηση των εισοδημάτων για όλους, η μείωση της ανεργίας, ο φτηνότερος δανεισμός για επιχειρήσεις και νοικοκυριά, οι επενδύσεις, η στήριξη των πιο ευάλωτων και οι μεγάλες μεταρρυθμίσεις προς όφελος των πολλών», κατέληξε ο κ. Ρωμανός. H δήλωση του υποψήφιου ευρωβουλευτή του ΣΥΡΙΖΑ Νικόλα Φαραντούρη ότι ο ίδιος δεν έχει καταλάβει «πώς το BBB της επενδυτικής βαθμίδας επηρεάζει τον Έλληνα και την Ελληνίδα» αφού «δεν τρώγεται», αναδεικνύει ξανά τα δομικά στοιχεία με τα οποία πολιτεύεται σταθερά ο ΣΥΡΙΖΑ, όσες αλλαγές κι αν κάνει στη βιτρίνα: λαϊκισμός, χυδαιότητα, ψέματα και ασχετοσύνη! Στον ΣΥΡΙΖΑ μπορεί να θεωρούν ότι το «ΒΒΒ δεν τρώγεται», αλλά συνεχίζουν να θεωρούν σταθερά ότι ο «σανός» καταπίνεται αμάσητος από την κοινωνία. Η συγκεκριμένη δήλωση του κ. Φαραντούρη, ο οποίος δικαιωματικά παίρνει -προς το παρόν- το πρώτο βραβείο λαϊκισμού για την προεκλογική περίοδο, εξηγεί γιατί επί χρόνια, όταν όλη η Ευρώπη αναπτυσσόταν, κάποιοι κρατούσαν ομπρέλα, με την οικονομία μας στην κατηγορία σκουπίδια και τη χώρα μας μαύρο πρόβατο διεθνώς! Η ισχυρή οικονομία που αποτυπώνει η δεύτερη απανωτή αναβάθμιση της Standard & Poors είναι η βάση για να συνεχίστεί η αύξηση των εισοδημάτων για όλους, η μείωση της ανεργίας, ο φτηνότερος δανεισμός για επιχειρήσεις και νοικοκυριά, οι επενδύσεις, η στήριξη των πιο ευάλωτων και οι μεγάλες μεταρρυθμίσεις προς όφελος των πολλών. Διαβάστε ακόμη Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Οι νέες business της οικογένειας Μουράτογλου στην Ελλάδα Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Φόβοι για ενεργειακή κρίση εξαιτίας της σύγκρουσης Ισραήλ – Ιράν (χάρτης) | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Καθώς εκτυλίσσεται το 2ο τρίμηνο του 2024, οι πρόσφατες κλιμακώσεις στη Μέση Ανατολή προσθέτουν ένα επίπεδο αβεβαιότητας ειδικά στη μεταφορά LNG και ακολούθως του πετρελαίου. Στο επίκεντρο βρίσκεται το Στενό του Ορμούζ αφού ακούστηκαν τα τύμπανα του πολέμου μεταξύ Ιράν και Ισραήλ. «Μία από τις κύριες ανησυχίες είναι ο κίνδυνος που συνδέεται με σημαντικές εμπορικές οδούς, όπως το Στενό του Ορμούζ, το οποίο αποτελεί ζωτικό πέρασμα για τις παγκόσμιες εξαγωγές ενέργειας. Εάν το στενό αυτό κλείσει ή θεωρηθεί υψηλού κινδύνου, θα μπορούσε να επηρεαστεί σχεδόν το ένα τρίτο του παγκόσμιου υγροποιημένου φυσικού αερίου, το οποίο διακινείται μέσω αυτού του περάσματος» επισημαίνει η επισημαίνει η Χαρά Γεωργούση, αναλύτρια του ναυλομεσιτικού οίκου Intermodal και προσθέτει: «Το σενάριο αυτό μπορεί να οδηγήσει σε διαταραχές της αλυσίδας εφοδιασμού και να παράσχει στήριξη στις τιμές των ναύλων λόγω της αναδρομολόγησης των πλοίων και των μεγαλύτερων χρόνων ταξιδιού. Τέτοιες μετατοπίσεις μπορεί επίσης να θέσουν υπό αμφισβήτηση τη θέση του Κατάρ στην αγορά και τους στρατηγικούς στόχους ανάπτυξης, με ευρύτερες επιπτώσεις στις παγκόσμιες συμβάσεις προμήθειας υγροποιημένου φυσικού αερίου και στην ασφάλεια του ενεργειακού εφοδιασμού».  Σοβαρές θα είναι οι επιπτώσεις και  στο εμπόριο πετρελαίου. Σύμφωνα με ανάλυση του ναυλομεσιτικού οίκου Allied Shipbroking αν οι συγκρούσεις επεκταθούν περαιτέρω ή αν το Ιράν επιδιώξει να ελέγξει την ροή του εμπορίου μέσω του Στενού του Ορμούζ η μείωση των εξαγωγών από τη Μέση Ανατολή θα προκληθούν τεράστιες αναταράξεις στην παγκόσμια ενεργειακή εφοδιαστική αλυσίδα. Από το Στενό του Ορμούζ διακινείται το 30%  του  θαλάσσιου πετρελαϊκού εμπορίου.  Οι αναλυτές επισημαίνουν ότι είναι πολύ περιορισμένο το περιθώριο για την αναδρομολόγηση πλοίων  μέσω κυρίως του αγωγού Ανατολής-Δύσης από  τη Σαουδική Αραβία προς το Yanbu στην Ερυθρά Θάλασσα. Διαβάστε ακόμη Ανάφλεξη στη Μέση Ανατολή: Πυραυλική επίθεση του Ισραήλ σε στρατιωτική εγκατάσταση στο Ιράν Τι φοβίζει τον Απόστολο Βακάκη και η μεταβλητή για τη μερισματική πολιτική της Jumbo Ρεύμα: Αύξηση 40 ευρώ μέσα σε 6 ημέρες για την τιμή στη χονδρική (pic) Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Κατατέθηκε στη Βουλή το νομοσχέδιο για τον νέο δικαστικό χάρτη | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Το βράδυ της Παρασκευής (19.4.2024) κατατέθηκε στη Βουλή το νομοσχέδιο του υπουργείου Δικαιοσύνης για τον νέο δικαστικό χάρτη. Το νομοσχέδιο, με τίτλο «Ενοποίηση του πρώτου βαθμού δικαιοδοσίας, χωροταξική αναδιάρθρωση των δικαστηρίων της πολιτικής και ποινικής δικαιοσύνης και άλλες διατάξεις», θα εισαχθεί προς επεξεργασία στην αρμόδια κοινοβουλευτική επιτροπή την ερχόμενη Τρίτη 23 Απριλίου. Σύμφωνα με το υπουργείο Δικαιοσύνης, το νομοσχέδιο εισάγει μεταξύ άλλων διατάξεις που αφορούν στην ενοποίηση του πρώτου βαθμού δικαιοδοσίας των πολιτικών και ποινικών δικαστηρίων και στη χωροταξική αναδιάρθρωση των δικαστηρίων της χώρας και στην αναδιάρθρωση των πολιτικών και ποινικών δικαστηρίων πρώτου βαθμού. Επίσης, φέρνει αλλαγές σε έδρες πρωτοδικείων, παράλληλες και περιφερειακές έδρες των πρωτοδικείων κάθε περιφερειακής ενότητας καθώς και η κατά τόπο αρμοδιότητά τους. «Ναι μεν αλλά» λέει ο δικηγορικός κόσμος της χώρας, που αφενός συμφωνεί με την ανάγκη ενοποίησης του πρώτου βαθμού δικαιοδοσίας και τη διατήρηση των υφιστάμενων Εφετείων και Πρωτοδικείων των νησιωτικών και ακριτικών περιοχών, όμως επαναλαμβάνει την πάγια θέση του για τη διατήρηση των Πρωτοδικείων της χώρας. Διαβάστε ακόμη Χρυσός: Σταθεροποιείται παρά την αυξημένη ένταση στη Μέση Ανατολή (γράφημα) Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι S&P’s: Με μεταρρυθμίσεις και πλεονάσματα έρχονται νέες αναβαθμίσεις Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Ο Bvlgari, η Καίσαρης family, τα ονειρικά κοσμήματα και οι 150 κυρίες της Αθήνας – Το privé κάλεσμα (pics + vid)",
        "body": "Γράφει η Μαρία Λεμονιά 150 φίνες κυρίες παραβρέθηκαν στο κλειστό κάλεσμα που έκαναν πριν από λίγες ημέρες από κοινού ο οίκος Bvlgari και η οικογένεια Καίσαρη για την ιδιωτική προβολή του ντοκιμαντέρ «Inside the Dream», ένα συναρπαστικό ταξίδι στον θαυμαστό κόσμο του Ιταλικού Οίκου με τους πολύτιμους λίθους. Το αυστηρό σεκιούριτι έξω από το πρωτοποριακό θέατρο του ταλαντούχου σκηνοθέτη Αντώνη Καλογρίδη (θέατρο Συγγρού 33) σηματοδοτούσε ότι δεν ήταν μια συνηθισμένη βραδιά για την πόλη μας. Ο εμβληματικός Ιταλικός Οίκος κοσμημάτων μαζί με την οικογένεια Καίσαρη, προσκαλούσαν γνωστές Αθηναίες που αγαπούν τα prestigious κοσμήματα να ταξιδέψουν μαζί τους στον ονειρεμένο κόσμο της high jewelry. Η πρόσκληση αφορούσε δύο καλέσματα: ένα που πραγματοποιήθηκε σχετικά νωρίς, το μεσημέρι, για τις πιο νέες κυρίες και ένα πιο βραδινό και επομένως επίσημο. Ο σκουρόχρωμος χώρος με την ατμοσφαιρική ambiance που απέπνεε αγάπη στην δημιουργικότητα, στο εκλεπτυσμένο design και τα καράτια είχε διακοσμηθεί με προθήκες όπου μυθικές δημιουργίες του οίκου με διαμάντια, ζαφείρια και άλλους πολύτιμους λίθους μυούσαν τους καλεσμένους στις τελευταίες δημιουργίες Bvlgari. To δίχως άλλο μαγεία! Οι Χριστιάνα, Βασίλης και Αναστασία Καίσαρη υποδεχόντουσαν τον κόσμο σε δύο καλέσματα που κάποιοι χαρακτήρισαν από τα πιο elegant της Αθήνας, τον τελευταίο καιρό. Υψηλής ποιότητας εδέσματα χάρισαν μια νότα γαστρονομικής πινελιάς απαραίτητη για να συνοδεύσουν τα παγωμένα ποτήρια σαμπάνιας – Ταρτάρ σολομού με μπρικ Αυστραλίας και wagyu Bresaola πάνω σε καρπάτσιο σύκου από την Fine Foods Collection που επιμελήθηκε προσωπικά ο επιχειρηματίας Γιάννης Στασινόπουλος με executive chef τον Ιωσήφ Σικιανάκη και τη βοήθεια του Μπεγνής catering. Ξεχωριστή παρουσία ήταν αυτή της Μαίρης Κατράντζου της Ελληνίδας που πρόσφατα ανέλαβε την θέση της creative director του οίκου για τα δερμάτινα είδη και τα αξεσουάρ αλλά και της παγκόσμιας πρωταθλήτριας του τένις Μαρίας Σάκκαρη – λάτρη του Bvlgari – η οποία εν μέσω αγώνων Grand Slam έκανε ένα stop over στην Αθήνα προκειμένου να τιμήσει τον εμβληματικό Ιταλικό οίκο και την οικογένεια Καίσαρη. Είχε μάλιστα την ευκαιρία να συνομιλήσει για αρκετή ώρα με την Lucia Silvestri, Bvlgari’s Jewelry Creative & Gems Buying Director. Η Lucia Silvestri ήταν χωρίς αμφιβολία το τιμώμενο πρόσωπο μια και πρωταγωνιστεί στο ενδιαφέρον ντοκιμαντέρ “Ιnside the Dream” το οποίο μας μυεί στον θαυμαστό κόσμο του Ιταλικού Οίκου. Το ντοκιμαντέρ ταξίδεψε με ρομαντισμό το κοινό μυώντας το στα στάδια δημιουργίας των μοναδικών συλλογών της Υψηλής Κοσμηματοποιίας. Είναι η πρώτη φορά που ένας οίκος αποκαλύπτει τα μυστικά της δημιουργικής διαδικασίας των κοσμημάτων του -από την εύρεση των εκθαμβωτικών πολύτιμων λίθων μέχρι την εμφάνισή τους στο κόκκινο χαλί. Που από το όνειρο μας μεταφέρει στην μαγευτική πραγματικότητα. Η Lucia Silvestri η οποία ήταν παρούσα εκείνο το βράδυ, μόνο τυχαία δεν είναι στον συναρπαστικό κόσμο των πολύτιμων λίθων. Γνωστή ως η γυναίκα που αγοράζει τους πιο σπάνιους πολύτιμους λίθους στον κόσμο, μυήθηκε στην συγκεκριμένη τέχνη από την οικογένεια Bulgari και με την πάροδο των ετών χάραξε τη δική της πορεία σε μια βιομηχανία, ως επί το πλείστον, ανδροκρατούμενη. Από την αναζήτηση πολύτιμων λίθων στην Jaipur της Ινδίας μέχρι τη δημιουργία μοναδικών κομματιών στα κεντρικά γραφεία της Bvlgari στη Ρώμη μας ξεδίπλωσε τα μυστικά που σηματοδοτούν την πολυτέλεια του brand. Τελικός αποδέκτης των ονειρεμένων κοσμημάτων φίνες κυρίες και διασημότητες ανά τον κόσμο όπως η Αμερικανίδα ηθοποιός Zendaya, η οποία αποκαλύπτει στο ντοκιμαντέρ πώς εμφανίστηκε στο κόκκινο χαλί του 78ου Διεθνούς Φεστιβάλ Κινηματογράφου της Βενετίας, φορώντας ένα εκθαμβωτικό κολιέ Serpenti με εντυπωσιακό cabochon σμαράγδι 93,83 καρατίων το οποίο συνοδευόταν από αμέτρητα διαμάντια. Τόσο η ταινία όσο και οι υψηλές δημιουργίες έδωσαν αφορμή για σχετικές συζητήσεις περί μόδας και κοσμημάτων. Η Αλεξία Διβάνη είχε την ευκαιρία να ανταλλάξει απόψεις με την Μαίρη Κατράντζου, ο Κώστας Καίσαρης να επαινέσει από μικροφώνου την νεότερη γενιά της οικογένειάς του και η Lucia Silvestri να δεχτεί συγχαρητήρια για την πραγματικά εξαιρετικά δουλειά της κυριολεκτικά… απ’ όλους! Η Μιμίκα Κολοτούρα απόλαυσε την ταινία δίπλα στην Valerie Meyer ενώ η Νατάσσα Λιακουνάκου αποτύπωσε σκηνές του ντοκιμαντέρ στο κινητό της και μοιράστηκε τον θαυμασμό της για τους πολύτιμους λίθους με την Αννα Κούμπα. Στην λίστα των υψηλών προσκεκλημένων συμπεριλήφθηκαν λαμπερά ονόματα όπως αυτά της πάντα φινετσάτης Εμμανουέλας Βασιλάκη, της επιλεκτικής στις εμφανίσεις Ειρήνης Λαιμού και της Αγγελικής Τσίγκα. Δεν παρέλειψαν να αποδείξουν την αγάπη τους στον Ιταλικό οίκο με τις ελληνικές ρίζες η Αλεξάνδρα Φλωράκη, η Εμιλυ Βαφειά, οι Βάσω και Νάντια Φειδάκη, η Νίνα Πετράκη, η Μάιρα Τσαβλίρη και πολλές άλλες. Και βέβαια τα βλέμματα όλων έπεσαν πάνω στην επιτυχημένη influencer Έβελυν Καζαντζόγλου που φορούσε υπέροχες δημιουργίες του οίκου και ήταν όμορφη και ομιλητική. Τα κοσμήματα μέσα στις προθήκες απέπνεαν την υπεροχή της πολυτέλειας. Η Αθήνα ετοιμαζόταν για πανσέλληνο, τα εκθέματα απέπνεαν eleganza και ο Bvlgari προσέφερε ένα απολαυστικό ταξίδι “Inside the dream”…   Φωτογραφίες: Valentiny Photography"
    },
    {
        "title": "Η παγκόσμια οικονομία στη δίνη της απρόβλεπτης σύγκρουσης Ιράν – Ισραήλ | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Στη δίνη της σύγκρουσης Ιράν -Ισραήλ βρίσκεται η παγκόσμια οικονομία με τις αγορές να αντιδρούν μέχρι στιγμής με ψυχραιμία στη νέα πηγή έντασης που ξεκίνησε το περασμένο Σάββατο με την ιρανική επίθεση στο Ισραήλ και κλιμακώθηκε σήμερα με την περιορισμένης κλίμακας απάντηση των ισραηλινών. Ο εφιάλτης δεν είναι άλλος από την τιμή του μαύρου χρυσού και το ενδεχόμενο να αρχίσει ξαφνικά να καλπάζει ξανά πάνω από τα 100 δολάρια το βαρέλι, μια εξέλιξη που θα δώσει νέα ώθηση στο κύμα του πληθωρισμού και θα φρενάρει τα όποια σχέδια σε ΕΚΤ και Fed για μείωση των επιτοκίων. Η επόμενη μέρα θα εξαρτηθεί από τη συνέχιση ή μη της κλιμάκωσης μια σύγκρουσης που μέχρι σήμερα βρισκόταν στη σκιά και που κανείς δεν μπορεί να αποκλείσει ότι μπορεί ανά πάσα στιγμή να λάβει απρόβλεπτες διαστάσεις. Ο τρόπος με τον οποίο θα αποφασίσει να δράσει το Ιράν ως ανταπάντηση στα ισραηλινά αντίποινα θα καθορίσει και τον οικονομικό αντίκτυπο σε παγκόσμιο επίπεδο, τονίζει το Bloomberg. Η Τεχεράνη προσπαθεί να υποβαθμίσει την επίθεση του Ισραήλ με ιρανό αξιωματούχο να σημειώνει στο Reuters ότι η Τεχεράνη δεν σχεδιάζει άμεσα αντίποινα, καθώς δεν αναγνωρίζει τα χτυπήματα ως επίθεση, αλλά ως «διείσδυση». Ομως οι φόβοι για κλιμάκωση και διεύρυνση της σύγκρουσης στη Μέση Ανατολή έχουν αυξηθεί, με τους περισσότερους αναλυτές να προειδοποιούν ότι μια ευρύτερη σύγκρουση θα μπορούσε να διαταράξει και τον ενεργειακό εφοδιασμό, και κατ’ επέκταση την παγκόσμια οικονομία. Τι θα κάνει στη συνέχεια η Τεχεράνη θα καθορίσει τον ευρύτερο οικονομικό αντίκτυπο. Το πιο πιθανό σενάριο είναι η αποφυγή της κλιμάκωσης μέσω μιας άλλης άμεσης επίθεσης στο Ισραήλ. Το αποτέλεσμα; Περισσότεροι από έξι μήνες βίας στη Μέση Ανατολή έχουν δείξει ότι ένας πόλεμος που περιορίζεται στη Γάζα και την Ερυθρά Θάλασσα μπορεί να είναι καταστροφικός σε ανθρώπινο επίπεδο και για τις περιφερειακές οικονομίες, αλλά έχει περιορισμένο αντίκτυπο στις προμήθειες πετρελαίου, και επομένως στην παγκόσμια ανάπτυξη, τον πληθωρισμό και τα επιτόκια σχολιάζει ο Ziad Daoud επικεφαλής οικονομολόγος αναδυόμενων αγορών του Bloomberg Economics. Τα ομόλογα μπορεί να σημειώσουν ράλι στην Ευρώπη και, μαζί με τα κρατικά ομόλογα, θα αποτελέσουν το καταφύγιο επιλογής των επενδυτών. Το αργό πετρέλαιο θα επωφεληθεί επίσης, αν και το όποιο ράλι θα οδηγηθεί περισσότερο από τις ανησυχίες για την προσφορά, δεδομένου του γεωγραφικού επίκεντρου της σύγκρουσης. Τα γερμανικά και αμερικανικά κρατικά ομόλογα αναδείχθηκαν κορυφαία επιλογή των επενδυτών σε μια συνολική μελέτη των καταφυγίων το 2020 κατά την πανδημία Covid-19. Δεν αποκλείεται αυτό να επαναληφεί αν η σύγκρουση κορυφωθεί – με εξαίρεση τον χρυσό και, ίσως σε μικρότερο βαθμό, το ελβετικό φράγκο εκτιμά ο Ven Ram της Cross-Assets στο Ντουμπάι. Παρά τις επιθέσεις του Ιράν και του Ισραήλ το πετρέλαιο δεν εκτοξεύτηκε στα 100 δολ το βαρέλι όπως πολλοί προέβλεπαν όμως το τι θα συμβεί στη συνέχεια είναι άγνωστο. Το μεγάλο πρόβλημα είναι ότι το Ιράν ελέγχει θεωρητικά τα στενά του Ορμούζ. Το μεγαλύτερο μέρος της ροής πετρελαίου στην αγορά διέρχεται από εδώ, περίπου 15 εκατομμύρια βαρέλια την ημέρα, από περίπου τα 40 εκατομμύρια βαρέλια που διακινούνται και τα 102 που καταναλώνονται. Το θαλάσσιο πέρασμα που συνδέει τον Περσικό Κόλπο με τον Κόλπο του Ομάν, αποτελεί ένα γεωγραφικό σημείο στρατηγικής σημασίας λόγω και των τεράστιων ποσοτήτων πετρελαίου που διακινεί που υπολογίζονται στο 1/5 του παγκόσμιου εμπορίου. Η Τεχεράνη είναι ένας από τους μεγαλύτερους παραγωγούς πετρελαίου στον κόσμο ,αφού η παραγωγή ιρανικού αργού έχει αυξηθεί περισσότερο από 20% τα τελευταία δύο χρόνια στα 3,4 εκατομμύρια βαρέλια την ημέρα» και αντιπροσωπεύει περίπου το 3,3% της παγκόσμιας προσφοράς. «Το Ιράν είναι ο τέταρτος μεγαλύτερος παραγωγός εντός του ΟΠΕΚ. που θα μπορούσε να προκαλέσει απώλεια της προσφοράς πετρελαίου μεταξύ 500.000 και 1 εκατομμυρίου βαρελιών την ημέρα», επισημαίνουν οι ειδικοί της ING. Αυτή η απώλεια παραγωγής θα σήμαινε ότι η αγορά πετρελαίου θα παραμείνει ελλειμματική για το υπόλοιπο του έτους. Η μέρα ξεκίνησε με τα βλέμματα όλου του κόσμου στη Μέση Ανατολή, καθώς τα διεθνή ΜΜΕ έπαιζαν πρώτη είδηση ανεπιβεβαίωτες αναφορές για ισραηλινό χτύπημα κατά του Ιράν ως αντίποινα για την επίθεση της περασμένης εβδομάδας. Όπως ήταν αναμενόμενο, οι τελευταίες εξελίξεις έκαναν τις αγορές να αντιδράσουν άμεσα με ισχυρές απώλειες στους ασιατικούς δείκτες (-3% στο Τόκιο) και μεγάλη άνοδο στις τιμές του πετρελαίου, όπου το brent ξεπέρασε τα 90 δολ/βαρέλι και ο χρυσός έφτασε σε νέο ιστορικό υψηλό. Τα ευρωπαϊκά χρηματιστήρια βρέθηκαν κι αυτά στο κόκκινο, ολοκληρώνοντας μια εβδομάδα κατά την οποία η κλιμάκωση των εντάσεων στη Μέση Ανατολή και η αναπροσαρμογή των προσδοκιών για τα επιτόκια βρέθηκαν στο επίκεντρο του ενδιαφέροντος. Ο περιφερειακός δείκτης Stoxx 600 ήταν 0,6% χαμηλότερα στις πρώτες συναλλαγές, με τις βιομηχανικές και κατασκευαστικές μετοχές να υποχωρούν κατά 1,3%. Μετά από ένα ισχυρό ξεκίνημα στο 2024, ο δείκτης οδεύει προς την πρώτη μηνιαία του απώλεια από τον Οκτώβριο. Αυτή την ώρα οι απώλειες περιορίζονται σε 0,41%  στις 497,65 μονάδες. Στις κυριότερες αγορές, ο βρετανικός FTSE 100 με απώλειες 0,41%, ο γερμανικός DAX χάνει 0,49%, ο γαλλικός CAC 40 στο -0,33%, ο ιταλικός FTSE MIB υποχωρεί κατά 0,32% και ο ισπανικός ΙΒΕΧ 35 κατά 0,66%. Το brent εκτινάχθηκε πάνω από τα 90 δολάρια το βαρέλι ενισχυόμενο κατά 3%, λόγω των ανησυχιών για το ενδεχόμενο μιας ευρύτερης περιφερειακής σύγκρουσης που θα μπορούσε να θέσει σε κίνδυνο τον εφοδιασμό με αργό. Αυτή την ώρα ωστόσο το brent υποχωρεί κατά 0,45% στα 86,62 δολ. και το WTI στα 82,33  δολ/βαρέλι με πτώση  0,48% Τα ασφαλή επενδυτικά καταφύγια αυξήθηκαν μετά τις ανεπιβεβαίωτες αναφορές για εκρήξεις στο Ιράν. Οι τιμές spot του χρυσού εκτινάχθηκαν σε νέο ιστορικό υψηλό στα 2.411,09 δολ/ ουγγιά, ενώ το γεν ενισχύθηκε κατά 0,45% στα 153,93 έναντι του αμερικανικού δολαρίου. Οι τιμές του bitcoin υποχώρησαν κατά 1,44% στα 60.186 δολάρια, σύμφωνα με τα στοιχεία της Coin Metrics. Πριν λίγο ωστόσο ο χρυσός υποχώρησε στα 2.395 δολ/ουγγιά,  το γεν στα 154,52 ανά δολάριο, ενώ το bitcoin ενισχύθηκε στα 64.827 δολάρια. Οι επενδυτές παρακολουθούν επίσης μια πληθώρα σχολίων σχετικά με την πορεία των επιτοκίων που προκύπτουν από τις εαρινές συνεδριάσεις του Διεθνούς Νομισματικού Ταμείου στη Νέα Υόρκη. Το μέλος με δικαίωμα ψήφου της Ευρωπαϊκής Κεντρικής Τράπεζας Φρανσουά Βιλερουά ντε Γκαλό δήλωσε στο CNBC χθες Πέμπτη ότι το ίδρυμα θα πρέπει να μειώσει τα επιτόκια τον Ιούνιο για να αποφύγει να μείνει πίσω από την καμπύλη του πληθωρισμού, σε ένα μήνυμα που απηχούσε την πρόεδρο της ΕΚΤ . Ωστόσο, οι αγορές έχουν γίνει σημαντικά λιγότερο σίγουρες ότι θα υπάρξει μείωση των επιτοκίων τον Ιούνιο από την Ομοσπονδιακή Τράπεζα των ΗΠΑ ή την Τράπεζα της Αγγλίας, μετά από δύο θερμότερες από το αναμενόμενο εκτυπώσεις πληθωρισμού. Στην Ασία, ο σταθμισμένος δείκτης της Ταϊβάν ηγήθηκε των απωλειών στην Ασία , υποχωρώντας κατά 3,81% και κλείνοντας στις 19.527,12 μονάδες, το χαμηλότερο επίπεδό του εδώ και πάνω από ένα μήνα, καθώς οι περισσότερες μεγάλες αγορές της περιοχής υποχώρησαν εν μέσω της κλιμάκωσης των εντάσεων . Τα futures των αμερικανικών μετοχών υποχώρησαν περισσότερο από 1%, προτού ανακάμψουν επίσης ελαφρώς. Ο ιαπωνικός δείκτης Nikkei 225 υποχώρησε κατά 2,66%, περιορίζοντας τις προηγούμενες απώλειες και τερματίζοντας στις 37.068,35 μονάδες, ενώ ο ευρύτερος δείκτης Topix υποχώρησε κατά 1,91% στις 2.626,32 μονάδες. Σε εβδομαδιαία βάση, ο Nikkei έχασε 3,65%. Στο μεταξύ, η Ιαπωνία δημοσίευσε τα στοιχεία για τον πληθωρισμό του Μαρτίου, με το συνολικό ποσοστό πληθωρισμού να διαμορφώνεται στο 2,7%, από 2,8% που ήταν τον Φεβρουάριο. Ο δομικός πληθωρισμός- ο οποίος αφαιρεί τις τιμές των νωπών τροφίμων – διαμορφώθηκε στο 2,6%, σύμφωνα με τις προσδοκίες των οικονομολόγων που συμμετείχαν σε δημοσκόπηση του Reuters. Ο Kospi της Νότιας Κορέας σημείωσε πτώση 1,63%, τερματίζοντας στις 2.591,86 μονάδες, ενώ ο Kosdaq της μικρής κεφαλαιοποίησης έκλεισε 1,61% χαμηλότερα και στις 841,91 μονάδες. Στην Αυστραλία, ο S&P/ASX 200 έχασε 0,98%, τερματίζοντας στις 7.567,3 μονάδες και σημειώνοντας την έκτη συνεδρίαση με απώλειες σε επτά ημέρες. Ο δείκτης Hang Seng του Χονγκ Κονγκ υποχώρησε κατά 1,05%, ενώ ο δείκτης CSI 300 της ηπειρωτικής Κίνας υποχώρησε κατά 0,77%. Διαβάστε ακόμη Τι φοβίζει τον Απόστολο Βακάκη και η μεταβλητή για τη μερισματική πολιτική της Jumbo Τι λέει ο Σταν (στο ΜΜ) για τις εκλογές και για την πιο Δεξιά (της ΝΔ), ο Κ.Μ, τα βαφτίσια και η μπάλα του μπάσκετ, τα δυο deals Helleniq Energy και Αttica Group, ο Βακάκης και η ντόλτσε βίτα στη Φλόριντα Φόβοι για ενεργειακή κρίση εξαιτίας της σύγκρουσης Ισραήλ – Ιράν  Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ   Copyright © 2024 Newmoney"
    },
    {
        "title": "Ιαπωνία: Χρυσό φλυτζάνι τσαγιού αξίας €61.000 εκλάπη από κατάστημα στο Τόκιο | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Ένα μεγάλο κατάστημα στην Ιαπωνία ανακάλυψε σήμερα την κλοπή ενός φλιτζανιού τσαγιού από χρυσό, αξίας άνω των δέκα εκατομμυρίων γεν (περίπου 61.000 ευρώ), το οποίο εκτίθετο σε ένα κουτί που δεν είχε κλειδωθεί. Το κατασκευασμένο από χρυσό 24 καρατιών φλιτζάνι αποτελούσε τμήμα μιας σειράς αντικειμένων που επιδείχθηκαν προκειμένου να τεθούν σε πώληση στη διάρκεια εκδήλωσης σε κατάστημα στο Τόκιο της αλυσίδας Takashimaya. Το φλιτζάνι που εκλάπη ήταν ένα από τα πιο ακριβά από χίλια αντικείμενα, κυρίως δοχεία για τσάι και σερβίτσια που παρουσιάζονταν, εξήγησε στο Γαλλικό Πρακτορείο (AFP) εκπρόσωπος του Takashimaya. «Φυλασσόταν σε ένα διαφανές κουτί που δεν ήταν κλειδωμένο εκείνη την ώρα ώστε να μπορεί εύκολα να βγει και να εξεταστεί από κοντά από τους πελάτες», διευκρίνισε. Εικόνες από τις κάμερες ασφαλείας έδειξαν έναν άνδρα να τακτοποιεί το φλιτζάνι στην τσάντα του και στη συνέχεια να φεύγει, ανέφεραν τοπικά ΜΜΕ. Η αστυνομία αναζητεί τον ύποπτο. Η έκθεση θα συνεχιστεί, όμως το Takashimaya θα ενισχύσει τα μέτρα ασφαλείας γύρω από αυτό, δήλωσε ο εκπρόσωπος. Πρόκειται για ένα νέο συμβάν στην αλυσίδα καταστημάτων έπειτα από ένα φιάσκο τον Δεκέμβριο με χριστουγεννιάτικα γλυκίσματα που είχε αναφερθεί στα μέσα κοινωνικής δικτύωσης. Περισσότερα από 800 κατεψυγμένα γλυκίσματα με φράουλες από περίπου 2.900 που πουλήθηκαν διαδικτυακά και παραδόθηκαν τις ημέρες των Χριστουγέννων έμοιαζαν λιωμένα όταν άνοιγε η συσκευασία. Το Takashimaya αναγκάστηκε να παραδεχθεί το λάθος του δημόσια στη διάρκεια συνέντευξης Τύπου, που μεταδόθηκε τηλεοπτικά, του Καζουχίσα Γιοκογιάμα, ενός από τα πιο υψηλόβαθμα στελέχη του. Διαβάστε ακόμη Λαγκάρντ: Η ΕΚΤ δεν εξαρτάται από τις αποφάσεις της FED – Θα χρησιμοποιήσουμε όλα τα διαθέσιμα μέσα για τη μείωση του πληθωρισμού (vid) Καραμούζης: Η Εθνική πρωταγωνιστεί σε ESG και ψηφιακή καινοτομία Συνταξιούχοι: Τα σενάρια για την Εισφορά Αλληλεγγύης – Προ των πυλών η αναπροσαρμογή της (vid) Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Leroy Merlin | newmoney",
        "body": "ΕΠΙΚΟΙΝΩΝΙΑ Η Leroy Merlin έχει ήδη προβεί στην άσκηση των προβλεπόμενων ένδικων μέσων αμφισβητώντας τη νομική και ουσιαστική βασιμότητα του προστίμου - Υπ. Ανάπτυξης: Πρόστιμα €1,4 εκατ. σε 11 επιχειρήσεις για παραπλανητικές εκπτώσεις Με στόχο να γίνει η πολυκαναλική πελατοκεντρική πλατφόρμα για τη Βελτίωση της Κατοικίας, η εταιρεία παρουσιάζει δύο νέα κέντρα διανομής τύπου Dark Store Ο αποθηκευτικός χώρος γρήγορης διακίνησης θα λειτουργήσει στην περιοχή του Ωραιοκάστρου Θεσσαλονίκης, με στόχο να εξυπηρετεί τις ανάγκες των υφιστάμενων και μελλοντικών καταστημάτων της LEROY MERLIN στην ευρύτερη περιοχή, καθώς και τις παραγγελίες e-shop ή παράδοσης στο σπίτι Μια από τις πλουσιότερες οικογένειες της Γαλλίας συνεχίζει να επενδύει στο retail αλλά και στην ενέργεια, σχεδιάζοντας ένα από τα μεγαλύτερα φωτοβολταϊκά πάρκα στην Ελλάδα - Ο «πατριάρχης» Gérard Mulliez με περιουσία 26 δισ. ευρώ και το δόγμα «Tous dans tout» Tο τριετές επενδυτικό πρόγραμμα των 20 εκατ. ευρώ για την επέκταση υποδομών και δικτύου καταστημάτων στη χώρα μας και ο στόχος δημιουργίας ενός marketplace προϊόντων και τεχνικών υπηρεσιών Γιατί ποντάρει στην ελληνική αγορά - Σε ποιες περιοχές αναμένονται τα νέα καταστήματα - Τι σηματοδοτεί το νέο κατάστημα στο Περιστέρι που εγκαινιάστηκε χθες – Ξεκινά συνεργασία με επιχείρηση λιανικής – Ολοκληρώθηκε ΑΜΚ 30 εκατ. ευρώ Στο ακίνητο της Ακαδημίας Πλάτωνος δρομολογείται ήδη η νέα επένδυση από τους νέους ιδιοκτήτες, την Hines  Στο ακίνητο της Ακαδημίας Πλάτωνος δρομολογείται ήδη η νέα επένδυση από τους νέους ιδιοκτήτες, την Hines ΦΟΡΤΩΣΗ ΠΕΡΙΣΣΟΤΕΡΩΝ Copyright © 2024 Newmoney"
    },
    {
        "title": "Πώς θα βγάλετε τη νέα αστυνομική ταυτότητα – Τα πρόστιμα, αν δεν την αλλάξετε | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Ομαλά εξελίσσεται η διαδικασία για την έκδοση νέων ταυτοτήτων. Οι πολίτες μπορούν να μπουν στο id.gov.gr με κωδικούς taxisnet και να ζητήσουν την έκδοση νέας ταυτότητας ή την αντικατάστασή της λόγω μεταβολής των στοιχείων, λήξης ισχύος, φθοράς ή παλαιότητας. Με αυτόν τον τρόπο δίνεται η δυνατότητα στους πολίτες να προγραμματίσουν ψηφιακά το ραντεβού τους. Στο σύστημα κράτησης πρέπει να συμπληρωθούν τα στοιχεία του φυσικού προσώπου το οποίο θα παρουσιαστεί στο ραντεβού για την έκδοση/αντικατάσταση δελτίου ταυτότητας. Σε περίπτωση απώλειας ή κλοπής του δελτίου ταυτότητας, πρέπει να επικοινωνήσετε με την αρμόδια υπηρεσία και υπάλληλος του αστυνομικού τμήματος θα σας κλείσει το πρώτο διαθέσιμο ραντεβού. Κατά την είσοδο στο id.gov.gr ο πολίτης πρέπει να επιλέξει την Περιφέρεια στην οποία υπάγεται, την περιφερειακή ενότητα καθώς και το αστυνομικό τμήμα στο οποίο επιθυμεί να εκδόσει την νέα ταυτότητα. Στην συνέχεια αφού επιλέξει τα παραπάνω στοιχεία, εμφανίζεται στην οθόνη το αστυνομικό τμήμα με το οποίο επιθυμεί να προγραμματίσει το ραντεβού του, ενώ παράλληλα θα πρέπει να δηλώσει τα προσωπικό του στοιχεία, όνομα, διεύθυνση, ηλεκτρονικό ταχυδρομείο, αριθμό τηλεφώνου. Τέλος θα πρέπει να δηλώσει τον λόγο για τον οποίο θέλει να εκδώσει την ταυτότητα. Αν δηλαδή θέλει να εκδώσει νέα ταυτότητα, λόγω φθοράς, λήξης, μεταβολής οποιοιδήποτε στοιχείου, ή αντικατάσταση της παλαιάς ταυτότητας. Ο ενδιαφερόμενος επιλέγει στην αίτησή του, Αρχή Έκδοσης με βάση τη διεύθυνση μόνιμης ή προσωρινής του διαμονής στην Ελλάδα, συγκεκριμένη ημέρα και ώρα από τη λίστα διαθεσιμότητας, ώστε να εξυπηρετηθεί με φυσική παρουσία, και καταχωρεί τα εξής στοιχεία του προσώπου στο οποίο αφορά το ραντεβού: ονοματεπώνυμο, διεύθυνση ηλεκτρονικού ταχυδρομείου (email) και προαιρετικά αριθμό τηλεφώνου. Υπάρχει η δυνατότητα να κλείσει το ραντεβού τρίτος, ωστόσο θα πρέπει να υπάρχει αυτοπρόσωπη παρουσία του πολίτη για να εξυπηρετηθεί. * Με την ολοκλήρωση της υποβολής του αιτήματος αποστέλλεται μήνυμα ηλεκτρονικού ταχυδρομείου για την επαλήθευση του email που δήλωσε ο ενδιαφερόμενος. Ακολούθως, λαμβάνει στο επιβεβαιωμένο email τις βασικές πληροφορίες για τη διεκπεραίωση της διαδικασίας, καθώς και τα στοιχεία επικοινωνίας της Αρχής Έκδοσης που έχει επιλέξει. * Το αίτημα προγραμματισμού του ραντεβού μπορεί να επαναπρογραμματιστεί ή να ακυρωθεί ή να υποβληθεί εκ νέου, το αργότερο οκτώ (8) ώρες πριν. Είκοσι-τέσσερις (24) ώρες πριν και δύο (2) ώρες πριν την έναρξη του προγραμματισμένου ραντεβού ο ενδιαφερόμενος λαμβάνει από την πλατφόρμα μήνυμα υπενθύμισης στο email που έχει δηλώσει. Διευκρινίζεται ότι διατηρείται χρονική απόσταση, μεταξύ των ραντεβού των ενδιαφερομένων για την ίδια Αρχή Έκδοσης δελτίων ταυτότητας, ικανή για να ολοκληρωθεί ένα ραντεβού πριν ξεκινήσει ένα επόμενο. Οι ώρες και οι ημέρες των διαθέσιμων ραντεβού μπορούν να μεταβληθούν, λαμβάνοντας υπόψη περιορισμούς στο ωράριο και τη διαθεσιμότητα της Αρχής Έκδοσης, ανά χρονικά διαστήματα και ανά θέση εργασίας. Αξίζει να σημειωθεί ότι ειδικά για την περίπτωση απώλειας ή κλοπής του αστυνομικού δελτίου ταυτότητας ο πολίτης θα πρέπει να επικοινωνήσει με την αρμόδια Αρχή Έκδοσης, βάσει της διεύθυνσης μόνιμης ή προσωρινής διαμονής του στην Ελλάδα και να ζητήσει τον προγραμματισμό ραντεβού για την έκδοση νέου δελτίου. Σε ποια ηλικία πρέπει να εκδώσω δελτίο ταυτότητας; Υποχρεωμένοι να εφοδιασθούν με δελτίο ταυτότητας είναι όλοι οι Έλληνες πολίτες, οι οποίοι κατοικούν ή διαμένουν προσωρινά στην Ελλάδα και έχουν συμπληρώσει το 12ο έτος της ηλικίας τους. Η υποχρέωση εφοδιασμού με δελτίο ταυτότητας των ατόμων που συμπλήρωσαν το 12ο έτος της ηλικίας τους, ανήκει στους γονείς και νόμιμους κηδεμόνες αυτών. Πού μπορώ να απευθυνθώ για την έκδοση του δελτίου ταυτότητάς μου; Δελτία ταυτότητας εκδίδονται: α) Για τις περιφέρειες Αττικής και Θεσσαλονίκης στο Τμήμα Ασφαλείας του τόπου κατοικίας του ενδιαφερόμενου. β) Για την υπόλοιπη Χώρα στην Υποδιεύθυνση ή το Τμήμα Ασφαλείας του τόπου κατοικίας του ενδιαφερόμενου. Όπου δεν λειτουργούν τέτοιες Υπηρεσίες, τα δελτία ταυτότητας εκδίδονται από το Αστυνομικό Τμήμα που ασκεί αρμοδιότητες ασφαλείας στον τόπο κατοικίας του ενδιαφερόμενου και σε περίπτωση που δεν υφίσταται ούτε αυτό, τα δελτία ταυτότητας εκδίδονται από την Υποδιεύθυνση Αστυνομίας που εδρεύει στην εν λόγω περιοχή. Ποιες ώρες μπορώ να προσέλθω στην αρμόδια Αρχή για να αιτηθώ την έκδοση της νέας μου ταυτότητας (ID1); Το ωράριο λειτουργίας είναι κοινό για όλες τις Αρχές έκδοσης της Επικράτειας και έχει ως εξής: Τα γραφεία ταυτοτήτων λειτουργούν καθημερινά κατά τις πρωινές ώρες (07:00-14:30 τη θερινή περίοδο 01/04-30/09 και 07:30-15:00 τη χειμερινή περίοδο 01/10-31/03), με εξαίρεση την Τετάρτη που λειτουργούν από 14:00 έως 20:30, για την εξυπηρέτηση των πολιτών που εργάζονται. Επίσης, κάθε Σάββατο από 08:30 έως 13:00 εξυπηρετούν κατά προτεραιότητα τους μαθητές. Προτού, μεταβείτε στην Αρχή έκδοσης, θα πρέπει να έχετε προγραμματίσει την επίσκεψή σας μέσω της ηλεκτρονικής πλατφόρμας, όπως περιγράφεται στην επόμενη ερώτηση. Σε περίπτωση κλοπής ή απώλειας παρακαλούμε ακολουθήστε τις οδηγίες της ερώτησης 8. Τι χρειάζεται να κάνω προτού μεταβώ στην αρμόδια Αρχή για την έκδοση του δελτίου ταυτότητάς μου; Για τη διευκόλυνσή σας και την αποφυγή άσκοπης ταλαιπωρίας σας, θα πρέπει να έχετε προγραμματίσει την επίσκεψή σας στην Αρχή έκδοσης του τόπου μόνιμης ή προσωρινής διαμονής σας. Για το σκοπό αυτό, πρέπει να επισκεφθείτε την ηλεκτρονική πλατφόρμα όπου θα συνδεθείτε με τη χρήση των προσωπικών σας κωδικών – διαπιστευτηρίων της Γενικής Γραμματείας Πληροφοριακών Συστημάτων και Ψηφιακής Διακυβέρνησης του Υπουργείου Ψηφιακής Διακυβέρνησης (κωδικοί TAXISnet). Αναζητήστε την Αρχή έκδοσης του τόπου μόνιμης ή προσωρινής σας διαμονής και επιλέξτε την ημέρα και την ώρα που επιθυμείτε να μεταβείτε σε αυτήν για την υποβολή της αίτησής σας. Μέσω της ίδιας πλατφόρμας, μπορείτε να αλλάξετε την ημέρα και ώρα του ραντεβού σας ή να το ακυρώσετε. Για την υπενθύμιση του ραντεβού σας, θα λάβετε αυτόματο μήνυμα στην ηλεκτρονική διεύθυνση που δηλώσατε, μία ημέρα καθώς και δύο (2) ώρες, νωρίτερα της προγραμματισμένης επίσκεψής σας. Σε περίπτωση κλοπής ή απώλειας του δελτίου ταυτότητας παρακαλούμε να επικοινωνήσετε απευθείας με την Αρχή έκδοσης του τόπου μόνιμης ή προσωρινής διαμονής σας (βρείτε τα τηλέφωνα των Υπηρεσιών εδώ), ώστε ο αρμόδιος υπάλληλος να σας κλείσει ραντεβού το συντομότερο δυνατό. Μπορώ να προγραμματίσω ραντεβού για κάποιο άλλο πρόσωπο; Ναι, μπορείτε να προγραμματίσετε ραντεβού και για λογαριασμό άλλου προσώπου. Σε αυτήν την περίπτωση θα συνδεθείτε στην ίδια ηλεκτρονική πλατφόρμα με τους δικούς σας κωδικούς TAXISnet, αλλά όταν θα σας ζητηθεί, θα συμπληρώσετε τα στοιχεία του προσώπου το οποίο επιθυμεί την έκδοση νέου δελτίου ταυτότητας. Με αυτόν τον τρόπο, ο υπάλληλος της Αρχής έκδοσης θα γνωρίζει ποιοι έχουν ραντεβού κάθε στιγμή και θα μπορεί να τους ενημερώσει εάν για κάποιο λόγο χρειαστεί να γίνει οποιαδήποτε αλλαγή. Σε περιπτώσεις απώλειας/κλοπής δεν χρειάζεται να κλείσετε ραντεβού μέσω της ηλεκτρονικής πλατφόρμας. Ποια δικαιολογητικά χρειάζονται για την έκδοση του νέου δελτίου ταυτότητας (ID1); Για την έκδοση του νέου δελτίου ταυτότητας, θα υποβάλλετε αυτοπροσώπως στην Αρχή έκδοσης του τόπου μόνιμης ή προσωρινής σας διαμονής, τα κάτωθι δικαιολογητικά: α) Φωτογραφία, σε ψηφιακή μορφή. Η φωτογραφία δύναται να λαμβάνεται είτε απευθείας στις Αρχές έκδοσης, είτε μπορείτε να απευθυνθείτε σε έναν πιστοποιημένο επαγγελματία φωτογράφο, ο οποίος θα αναρτήσει τη φωτογραφία σας στην εφαρμογή myPhoto του gov.gr. Σε αυτήν την περίπτωση, ο φωτογράφος θα σας δώσει έναν κωδικάριθμο, τον οποίο στη συνέχεια μέσω της εφαρμογής myPhoto θα πρέπει να αντιστοιχίσετε με το ΑΦΜ σας. Αναλυτικές οδηγίες θα βρείτε εδώ. Αυτή η διαδικασία είναι απαραίτητη προκειμένου ο υπάλληλος της αρμόδιας Αρχής έκδοσης, να αναζητήσει και να ανακτήσει τη φωτογραφία σας. β) Αίτηση – υπεύθυνη δήλωση, η οποία θα σας χορηγηθεί από την Αρχή έκδοσης. Βάσει της αιτήσεώς σας, θα πραγματοποιηθεί αυτεπάγγελτη αναζήτηση, μέσω του Πληροφοριακού Συστήματος «Μητρώο Πολιτών» του Υπουργείου Εσωτερικών, των απαραίτητων, για την έκδοση του δελτίου, στοιχείων δημοτολογίου. Η αίτηση θα εκτυπωθεί και θα σας ζητηθεί να υπογράψετε. γ) Αίτηση έκδοσης δελτίου ταυτότητας, η οποία θα σας χορηγηθεί από την Αρχή έκδοσης. Η αίτηση συμπληρώνεται από την αρμόδια Αρχή έκδοσης, με βάση τα στοιχεία σας, όπως αυτά προκύπτουν από το Πληροφοριακό Σύστημα «Μητρώο Πολιτών» του Υπουργείου Εσωτερικών ή από το πιστοποιητικό του Δήμου, στο δημοτολόγιο του οποίου είστε εγγεγραμμένος. Αφού την υπογράψετε ηλεκτρονικά (με ψηφιακή υπογραφή επί ειδικού εξοπλισμού), θα εκτυπωθεί και θα σας ζητηθεί να επιβεβαιώσετε το ακριβές των στοιχείων που περιέχει και να την υπογράψετε και χειρόγραφα. δ) Ηλεκτρονικό παράβολο ύψους 10 ευρώ. Για την έκδοση κάθε δελτίου απαιτείται ηλεκτρονικό παράβολο υπέρ του Δημοσίου, ύψους 10 ευρώ (Τύπος Παραβόλου: [1894] – «Έκδοση δελτίου ταυτότητας Έλληνα πολίτη»), το οποίο αντιστοιχεί στο αντίτιμο του σώματος του δελτίου, τα έξοδα εκτύπωσης – προσωποποίησής του, καθώς και τη δαπάνη ασφαλούς μεταφοράς του. Εάν είστε πολύτεκνος (ιδιότητα η οποία πρέπει να προκύπτει από σχετικό αποδεικτικό, π.χ. βιβλιάριο πολυτέκνων), το παράβολο που θα πρέπει να πληρώσετε είναι το μισό, 5 ευρώ (Τύπος Παραβόλου: [1895] – «Έκδοση δελτίου ταυτότητας Έλληνα πολίτη (πολυτέκνων)». Επιπλέον, στην αίτηση έκδοσης επικολλάται το προβλεπόμενο ένσημο της Ελληνικής Αστυνομίας, ύψους 0,50 ευρώ (Τύπος Παραβόλου: [2043] – «Η αίτηση (καρτέλα) για την έκδοση δελτίου ταυτότητας Έλληνα υπηκόου (Ένσημο ΕΛ.ΑΣ.)». Για την έκδοση όλων των ανωτέρω παραβόλων πρέπει να συνδεθείτε με την υπηρεσία e-Παράβολο. Σε περίπτωση έκδοσης λάθος παραβόλου, μπορείτε να αιτηθείτε την επιστροφή των χρημάτων σας. ε) Παλαιού τύπου δελτίο ταυτότητας Για την έκδοση του νέου δελτίου ταυτότητας απαιτείται να προσκομίσετε και να παραδώσετε το παλαιό δελτίο ταυτότητας (μπλε δελτίο). Πρόκειται να βγάλω ταυτότητα για πρώτη φορά στη ζωή μου. Ποια δικαιολογητικά χρειάζονται; Θα χρειαστείτε όλα τα δικαιολογητικά που αναφέρονται στην ερώτηση 6 και επιπλέον ένας μάρτυρας για να βεβαιώσει τα στοιχεία σας. O μάρτυρας μπορεί να είναι οποιοδήποτε ενήλικο πρόσωπο, το οποίο θα έχει στην κατοχή του ταυτοποιητικό έγγραφο σε ισχύ. Εάν η αίτηση έκδοσης αφορά σε ανήλικο, τότε ως μάρτυρας μπορεί να παραστεί μόνο ένας από τους δύο γονείς ή εκείνος/η που ασκεί την επιμέλεια ή επιτροπεία του. Σε περίπτωση επιμέλειας ή επιτροπείας θα πρέπει να επιδειχθούν τα νόμιμα έγγραφα που αποδεικνύουν την επιμέλεια ή επιτροπεία του ανήλικου. Έχασα/μου έκλεψαν την ταυτότητά μου. Τι ενέργειες πρέπει να κάνω; Εάν χάσατε την ταυτότητά σας, θα πρέπει να δηλώσετε άμεσα την απώλειά της στην πλησιέστερη Αστυνομική Αρχή (εάν βρίσκεστε στην χώρα) ή ελληνική Προξενική Αρχή (εάν βρίσκεστε στο εξωτερικό). Επίσης, μπορείτε να δηλώσετε την απώλεια και ηλεκτρονικά. Εάν πέσατε θύμα κλοπής, η καταγγελία πρέπει να γίνει αυτοπροσώπως στην τοπική Αστυνομική Αρχή (ελληνική ή αλλοδαπή εάν βρίσκεστε στη χώρα ή στο εξωτερικό, αντίστοιχα). Σε κάθε περίπτωση, το δελτίο σας θα ακυρωθεί και θα πρέπει να ζητήσετε την έκδοση νέου. Ακόμη και αν βρείτε τη χαμένη σας ταυτότητα, μην την χρησιμοποιήσετε καθώς οιαδήποτε ενέργεια με αυτήν δεν θα έχει νομική ισχύ, αλλά παραδώστε την στην πλησιέστερη αστυνομική Αρχή. Στη συνέχεια θα πρέπει να επικοινωνήσετε απευθείας με την Αρχή έκδοσης του τόπου μόνιμης ή προσωρινής διαμονής σας (βρείτε τα τηλέφωνα των Υπηρεσιών εδώ), ώστε ο αρμόδιος υπάλληλος να σας κλείσει ραντεβού το συντομότερο δυνατό. Ποια δικαιολογητικά χρειάζονται για την έκδοση δελτίου ταυτότητας σε περίπτωση απώλειας, κλοπής, φθοράς ή μεταβολής στοιχείων; (Αφορά και τους 2 τύπους ταυτοτήτων, παλαιού τύπου-μπλε δελτίο και νέου τύπου-ID1). α) Έκδοση λόγω Απώλειας/Κλοπής Εάν χάσατε ή σας έκλεψαν την ταυτότητά σας, για την έκδοση του νέου σας δελτίου θα χρειαστούν: – Τα δικαιολογητικά της αρχικής έκδοσης (βλέπε ερώτηση 6), συμπεριλαμβανομένου του μάρτυρα. – Υπεύθυνη δήλωση, στην οποία αναφέρονται οι συνθήκες απώλειας, για τις περιπτώσεις απώλειας. – Πρόσφατη βεβαίωση Ελληνικής Αρχής (Αστυνομικής ή Προξενικής), για τις περιπτώσεις κλοπής. – Επιπλέον ηλεκτρονικό παράβολο υπέρ του Δημοσίου, ύψους 9 ευρώ (Τύπος Παραβόλου: [1889] – «Αντικατάσταση δελτίων ταυτότητας λόγω φθοράς/απώλειας»), μόνο για τις περιπτώσεις απώλειας. β) Έκδοση λόγω φθοράς Εάν η ταυτότητά σας έχει φθαρεί, για την έκδοση του νέου σας δελτίου θα χρειαστούν: – Τα δικαιολογητικά της αρχικής έκδοσης (βλέπε ερώτηση 6), συμπεριλαμβανομένου του μάρτυρα. – Το δελτίο ταυτότητας που έχει φθαρεί. – Υπεύθυνη δήλωση, στην οποία αναφέρονται οι συνθήκες φθοράς. – Επιπλέον ηλεκτρονικό παράβολο υπέρ του Δημοσίου, ύψους 9 ευρώ (Τύπος Παραβόλου: [1889] – «Αντικατάσταση δελτίων ταυτότητας λόγω φθοράς/απώλειας»). γ) Έκδοση λόγω μεταβολής οποιουδήποτε στοιχείου ταυτότητας Εάν έχει επέλθει μεταβολή οποιουδήποτε στοιχείου της ταυτότητάς σας, όπως ορίζεται στο άρθρο 6 του Ν.Δ. 127/ 69, για την έκδοση του νέου σας δελτίου θα χρειαστούν: – Τα δικαιολογητικά της αρχικής έκδοσης (βλέπε ερώτηση 6). – Το δελτίο ταυτότητας που έχετε στην κατοχή σας. – Αντίγραφο της σχετικής πράξης της Αρχής ακύρωσης (π.χ. λόγω αλλαγής επωνύμου, υιοθεσίας, λύσης ή ακύρωσης αυτής, αναγνώρισης, αποκήρυξης ή νομιμοποίησης τέκνου και σε οποιαδήποτε άλλη από το νόμο οριζόμενη περίπτωση). Για την έκδοση όλων των ανωτέρω παραβόλων θα πρέπει να συνδεθείτε με την υπηρεσία e-Παράβολο. Σε περίπτωση έκδοσης λάθος παραβόλου, μπορείτε να αιτηθείτε την επιστροφή των χρημάτων σας. Έχω ταυτότητα παλαιού τύπου, η οποία εκδόθηκε πολύ πρόσφατα. Μπορώ να την αλλάξω με νέου τύπου δελτίο; Εάν επιθυμείτε να αντικαταστήσετε την παλαιά ταυτότητά σας με δελτίο νέου τύπου, μπορείτε να το κάνετε ανεξαρτήτως του πόσο πρόσφατη είναι. Σε αυτήν την περίπτωση θα χρειαστούν: – Τα δικαιολογητικά της αρχικής έκδοσης, πλην του μάρτυρα. – Το παλαιό δελτίο ταυτότητας, το οποίο θα το επιδείξετε κατά την αίτησή σας και θα το παραδώσετε στην Αρχή έκδοσης μόλις παραλάβετε το νέο σας έγγραφο. Χρειάζεται να γνωρίζω κάτι άλλο για τη διαδικασία έκδοσης του δελτίου μου; α) Το επώνυμο, το όνομα, το πατρώνυμο και το μητρώνυμό σας, θα αναγράφονται και με λατινικούς χαρακτήρες, με μεταγραφή σύμφωνα με το πρότυπο ΕΛ.Ο.Τ. 743. Εάν επιθυμείτε κάποιο από τα ανωτέρω στοιχεία, να αναγραφεί με τρόπο διαφορετικό του προτύπου ΕΛΟΤ 743, θα πρέπει να προσκομίσετε ταξιδιωτικό ή άλλο έγγραφο ημεδαπής ή αλλοδαπής Αρχής, από το οποίο να προκύπτει η εν λόγω διαφορά. β) Εφόσον επιθυμείτε να αναγραφεί επί του δελτίου η ομάδα και το RHESUS του αίματός σας, θα πρέπει να προσκομίσετε βεβαίωση νοσηλευτικού ιδρύματος ή υγειονομικού εργαστηρίου, στην οποία να αναγράφεται αυτή. Η αναγραφή του εν λόγω στοιχείου, δεν είναι υποχρεωτική. γ) Κατά τη διαδικασία υποβολής της αίτησης για έκδοση νέου δελτίου, ο αρμόδιος υπάλληλος θα σας ζητήσει να σας δακτυλοσκοπήσει. Η δακτυλοσκόπηση, η οποία γίνεται με ειδικό, ηλεκτρονικό εξοπλισμό, αφορά τη λήψη δύο (2) δακτυλικών αποτυπωμάτων και συγκεκριμένα των δεικτών των δύο χεριών σας. Σε περίπτωση μόνιμης ή προσωρινής αδυναμίας λήψης δακτυλικού αποτυπώματος δείκτη, λαμβάνεται κατά σειρά αποτύπωμα του αντίχειρα, μέσου ή παράμεσου του ιδίου χεριού, ενώ στην περίπτωση μονόχειρα λαμβάνεται αποτύπωμα και δεύτερου δακτύλου από το υπάρχον χέρι, με την ίδια ως άνω σειρά. Η μόνιμη ή προσωρινή αδυναμία λήψης δακτυλικών αποτυπωμάτων, πέραν των περιπτώσεων εμφανούς ακρωτηριασμού, αποδεικνύεται με ιατρικό πιστοποιητικό, το οποίο φέρει την υπογραφή ιατρού αντίστοιχης ειδικότητας με την πάθηση που βεβαιώνεται. Επισημαίνεται ότι εάν είναι προσωρινώς αδύνατη η λήψη των δακτυλικών σας αποτυπωμάτων, τότε η διάρκεια του δελτίου σας θα είναι περιορισμένη (ισχύς 12 μηνών), αντί 10 ετών που ισχύει για όλες τις υπόλοιπες περιπτώσεις. δ) Εφόσον πρόκειται για έκδοση δελτίου σε πρόσωπο, η επιμέλεια του οποίου ασκείται σύμφωνα με δικαστική απόφαση ή το οποίο τελεί σε επιτροπεία ή δικαστική συμπαράσταση, τότε θα πρέπει να προσκομιστεί και η σχετική απόφαση καθορισμού επιμέλειας ή ορισμού επιτρόπου ή δικαστικού συμπαραστάτη. ε) Οι Αξιωματικοί, Υπαξιωματικοί και Οπλίτες των Ενόπλων Δυνάμεων και οι αντίστοιχοι των Σωμάτων Ασφαλείας, που εξέρχονται από την ενεργό υπηρεσία ή την πολεμική διαθεσιμότητα, συνυποβάλλουν με την αίτησή τους και την προβλεπόμενη από τις διατάξεις του άρθρου 7 παρ. 1 του Ν.Δ.127/1969 βεβαίωση. στ) Η αίτησή σας για την έκδοση νέου δελτίου ταυτότητας, παίρνει αυτόματα έναν μοναδικό αριθμό, τον Αριθμό Αίτησης. Με αυτό τον αριθμό θα μπορείτε να απευθύνετε οποιοδήποτε ερώτημα σχετικά με την αίτησή σας καθώς και να παραλάβετε το δελτίο σας. Με την ολοκλήρωση της διαδικασίας υποβολής αίτησης, θα σας αποσταλεί σχετικό μήνυμα ηλεκτρονικού ταχυδρομείου με τον Αριθμό Αίτησης και όλες τις απαραίτητες πληροφορίες (Αρχή Έκδοσης, κλπ.) Πόσο καιρό χρειάζεται για να εκδοθεί το νέο δελτίο ταυτότητας (ID1); Όλα τα νέα δελτία ταυτότητας θα εκτυπώνονται με τα υψηλότερα επίπεδα ασφάλειας και ποιότητας στη Διεύθυνση Διαβατηρίων & Εγγράφων Ασφαλείας του Αρχηγείου της Ελληνικής Αστυνομίας, με έδρα στην Καισαριανή Αττικής. Ο χρόνος ο οποίος θα απαιτείται από την ημέρα που θα καταθέσετε την αίτησή σας στο Τμήμα της περιοχής σας μέχρι την παραλαβή του νέου σας δελτίου, κυμαίνεται στις 7 ημέρες. Ως εκ τούτου, παρακαλούμε όπως προγραμματίσετε έγκαιρα την υποβολή της αίτησής σας στην αρμόδια Αρχή. Η ταυτότητά μου καταστράφηκε σε φυσική καταστροφή. Ποια παράβολα χρειάζονται σε αυτήν την περίπτωση; Όταν η φθορά ή η απώλεια του δελτίου σας οφείλεται σε λόγους ανωτέρας βίας (σεισμό, πυρκαγιά, ναυάγιο, πλημμύρα κλπ.), το δελτίο ταυτότητας εκδίδεται αφού προηγουμένως προσκομιστεί επιβεβαιωτικό έγγραφο του συμβάντος ή υπεύθυνη δήλωση του αιτούντος. Σε αυτήν την περίπτωση θα χρειαστεί να καταβάλλεται μόνο το παράβολο υπέρ του Δημοσίου, ύψους 10 ευρώ (Τύπος Παραβόλου: [1894] – «Έκδοση δελτίου ταυτότητας Έλληνα πολίτη»). Διαμένω μόνιμα στο εξωτερικό. Πού μπορώ να υποβάλλω αίτηση για έκδοση νέου δελτίου; Αυτήν τη στιγμή δεν υφίσταται τεχνική δυνατότητα υποβολής αίτησης έκδοσης νέου δελτίου ταυτότητας στις ελληνικές προξενικές Αρχές. Ως εκ τούτου, η αίτηση για έκδοση νέου δελτίου μπορεί να γίνει μόνο στις Αρχές έκδοσης που βρίσκονται στην Ελλάδα. Εφόσον πρόκειται να επισκεφθείτε τη χώρα, μπορείτε να προγραμματίσετε την υποβολή αίτησης έκδοσης νέου δελτίου στην αρμόδια Αρχή της περιοχής όπου θα διαμείνετε κατά την παραμονή σας εδώ (ξενοδοχείο, συγγενικό/φιλικό σπίτι κλπ). Είμαι εγγεγραμμένος σε ελληνικό δήμο, αλλά διαμένω σε άλλη περιοχή. Επίσης, η διεύθυνση κατοικίας που φαίνεται στην φορολογική μου δήλωση έχει αλλάξει πρόσφατα. Πού πρέπει να απευθυνθώ για την έκδοση του νέου μου δελτίου; Την αίτηση για την έκδοση του δελτίου ταυτότητάς σας, θα την υποβάλλετε στην Αρχή μόνιμης ή προσωρινής διαμονής σας στη χώρα, ανεξαρτήτως του δήμου στον οποίο είστε εγγεγραμμένος/η ή της διεύθυνσης που εμφαίνεται στη φορολογική σας δήλωση. Τη διεύθυνση κατοικίας σας (μόνιμης ή προσωρινής) θα την αναγράψετε στην υπεύθυνη δήλωση που θα υποβάλλετε κατά την αίτηση έκδοσης της νέας σας ταυτότητας, πλην όμως έχοντας υπόψη τις κυρώσεις που προβλέπονται από την κείμενη νομοθεσία σε περίπτωση δήλωσης ψευδών γεγονότων. Μπορεί να παραλάβει κάποιος τρίτος για λογαριασμό μου το δελτίο ταυτότητάς μου; Όχι. Το δελτίο ταυτότητας είναι αυστηρά προσωπικό έγγραφο και παραδίδεται από την αρμόδια Αρχή μόνο στον ίδιο τον κάτοχό του. Μπορώ να ζητήσω να σταλεί το νέο δελτίο στο σπίτι μου με ταχυδρομείο; Όχι. Το δελτίο ταυτότητας μπορεί να σας παραδοθεί μόνο ιδιοχείρως, από την ίδια Αρχή στην οποία υποβάλλατε την αίτησή σας. Η νέα σας ταυτότητα αποκτά ισχύ και εμφαίνεται ως ενεργή μόλις σας επιδοθεί, ανεξαρτήτως του πότε εκτυπώθηκε. Θα ενημερωθούν άλλες υπηρεσίες του Δημοσίου ή φορείς για την αλλαγή της ταυτότητάς μου; Μόλις σας επιδοθεί η νέα σας ταυτότητα θα ενημερωθούν μέσω του Κέντρου Διαλειτουργικότητας του υπουργείου Ψηφιακής Διακυβέρνησης αυτόματα όλες οι υπηρεσίες και φορείς που διασυνδέονται με αυτό, όπως ΑΑΔΕ, GOV.GR WALLET, κλπ. Θα πρέπει να προγραμματίσω νέο ραντεβού για να παραλάβω την ταυτότητά μου; Όχι. Όταν το νέο σας δελτίο έχει επιστραφεί εκτυπωμένο στην Αρχή έκδοσης, θα ενημερωθείτε με μήνυμα στην ηλεκτρονική διεύθυνση που δηλώθηκε κατά τον προγραμματισμό του ραντεβού σας. Εάν η επίσκεψή σας είχε προγραμματιστεί τηλεφωνικά απευθείας από την Αρχή έκδοσης, αρμόδιος υπάλληλος θα σας ενημερώσει (είτε ηλεκτρονικά αν κατά την αίτησή σας δηλώσατε ηλεκτρονική διεύθυνση είτε τηλεφωνικά) για τις ημέρες και ώρες που μπορείτε να προσέλθετε για την παραλαβή του δελτίου σας. Για την παραλαβή ή για οτιδήποτε θέλετε να ρωτήσετε αναφορικά με το δελτίο σας, παρακαλούμε όπως έχετε διαθέσιμο τον Αριθμό Αίτησής σας, ο οποίος θα σας δοθεί από τον αρμόδιο υπάλληλο μόλις ολοκληρωθεί η διαδικασία υποβολής της αίτησης έκδοσης. Υπέβαλλα αίτηση για έκδοση νέου δελτίου, αλλά η Αρχή έκδοσης με ενημέρωσε ότι η ταυτότητα δεν εκτυπώθηκε λόγω ακατάλληλης φωτογραφίας. Τι μπορώ να κάνω σε αυτήν την περίπτωση; Εάν ενημερωθείτε ότι η ταυτότητά σας δεν εκτυπώθηκε λόγω ακατάλληλης φωτογραφίας, εφόσον αυτό οφείλεται σε υπαιτιότητα της Υπηρεσίας λόγω κακή λήψης, μπορείτε να ζητήσετε απευθείας από την Αρχή έκδοσης τον προγραμματισμό νέου ραντεβού το συντομότερο δυνατό. Επιπλέον, δεν θα απαιτηθεί η έκδοση νέου παραβόλου 10 ευρώ. Εφόσον η ακατάλληλη φωτογραφία οφείλεται σε υπαιτιότητα επαγγελματία φωτογράφου, θα μπορείτε να επαναπρογραμματίσετε το ραντεβού σας από την ηλεκτρονική πλατφόρμα. Και σε αυτήν την περίπτωση, δεν απαιτείται η έκδοση νέου παράβολου 10 ευρώ. Συγγενής μου είναι κατάκοιτος/η και δεν μπορεί να μετακινηθεί για να εκδώσει νέα ταυτότητα. Τι μπορώ να κάνω; Για τα άτομα τα οποία βεβαιωμένα δεν μπορούν να μετακινηθούν προς τις Αρχές έκδοσης (κατάκοιτοι, κρατούμενοι φυλακών κλπ.), έχει προβλεφθεί η λειτουργία φορητών σταθμών που μπορούν να μεταβούν στο χώρο που βρίσκεται το ενδιαφερόμενο άτομο. Για να προγραμματίσετε ραντεβού για τις συγκεκριμένες περιπτώσεις, θα πρέπει να προηγηθεί απευθείας τηλεφωνική επικοινωνία με την τοπική Αρχή έκδοσης, προκειμένου ο αρμόδιος υπάλληλος να σας ενημερώσει σχετικά με την ημέρα και ώρα μετάβασής του στο χώρο σας. Θα μπορώ να ταξιδέψω στο εξωτερικό με τη νέα μου ταυτότητα; Το νέου τύπου δελτίο ταυτότητας, πληροί όλα τα διεθνή πρότυπα ασφαλείας και μπορεί να χρησιμοποιηθεί ως ταξιδιωτικό έγγραφο στις χώρες της ΕΕ ή/και της ζώνης SCHENGEN. Επιπλέον, μπορεί να χρησιμοποιηθεί και σε τρίτες χώρες (εκτός ΕΕ ή/και SCHENGEN) στις οποίες επιτρέπεται η είσοδος υπηκόων της ΕΕ μόνο με χρήση ταυτότητας αντί διαβατηρίου (π.χ. Αλβανία, Σκόπια, Βοσνία & Ερζεγοβίνη, Γεωργία, Μαυροβούνιο, Σερβία, Τουρκία). Διαβάστε ακόμη Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Οι νέες business της οικογένειας Μουράτογλου στην Ελλάδα Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Χαντάβας (Principia): H Μacquarie επανατοποθετεί την ενεργειακή στρατηγική της στην Ελλάδα με έργα 6 GW | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ © Απαγορεύεται από το δίκαιο της Πνευμ. Ιδιοκτησίας η καθ΄οιονδήποτε τρόπο παράνομη χρήση/ιδιοποίηση του παρόντος, με βαρύτατες αστικές και ποινικές κυρώσεις για τον παραβάτη Στις προκλήσεις της ανάπτυξης των ΑΠΕ στην Ελλάδα, που αυξάνουν το επιχειρηματικό ρίσκο και κλονίζουν την επενδυτική εμπιστοσύνη, αναφέρεται σε συνέντευξή του ο διευθύνων σύμβουλος της Principia Aριστοτέλης Χαντάβας. Για τη διάδοχο εταιρεία της ιταλικής Εnel Green Power Hellas, η οποία εδώ και λίγους μήνες έχει συμπράξει με τη Macquarie, που είναι το μεγαλύτερο επενδυτικό fund στον κόσμο, η αποθήκευση είναι η μοναδική απάντηση στις ολοένα συχνότερες περικοπές ενέργειας που χτυπούν κόκκινο και στις τράπεζες, για τις χρηματοδοτήσεις τόσο παλιών όσο και νέων έργων. Ο συνδυασμός ΑΠΕ και λύσεων αποθήκευσης θα μπορούσαν να δώσουν, σύμφωνα με τη διοίκηση της Principia, το κίνητρο για να ρυθμιστεί η αγορά ηλεκτρισμού και να πέσουν οι τιμές. Η Principia έχει επενδύσει 1,2 δισ. ευρώ στη χώρα μας τα τελευταία 15 χρόνια, έχοντας αναπτύξει ένα σημαντικό χαρτοφυλάκιο έργων σε λειτουργία δυναμικότητας 560 MW, με ένα pipeline 6 GW έως το 2030. -Ποια είναι τα οφέλη που θεωρείτε ότι μπορείτε να αποκομίσετε από τη σύμπραξη με τη Macquarie και σε ποιον βαθμό μπορεί να διαφοροποιήσει τη στρατηγική σας για τη χώρα; H απόφαση της Enel για την πώληση του 50% της θυγατρικής της, Enel Green Power Hellas, στη Macquarie Asset Management είναι συμβατή με την παγκόσμια στρατηγική του ομίλου για δημιουργία ισχυρών συμπράξεων και συμμετοχικής ρευστότητας σε νέες επενδύσεις. Πλέον, ως Principia, γυρίζουμε σελίδα, έχοντας δύο βασικούς μετόχους αλλά ενιαία στρατηγική. Η συνεργασία των δύο δυνάμεων μας επιτρέπει να διευρύνουμε σημαντικά τις πηγές χρηματοδότησής μας και με τον νέο στρατηγικό επενδυτικό μας εταίρο θα προχωρήσουμε με ακόμα μεγαλύτερη ταχύτητα στις επενδύσεις που έχει ανάγκη η χώρα για την ενεργειακή της μετάβαση. -Με δεδομένο ότι ο αυστραλιανός όμιλος έχει αποκτήσει πολύπλευρη παρουσία στην Ελλάδα στον τομέα των ΑΠΕ, θεωρείτε ότι δεν θα υπάρχει επικάλυψη από τις άλλες παρεμφερείς δραστηριότητες που αναπτύσσει;  Η Macquarie διαχειρίζεται ένα διαφοροποιημένο χαρτοφυλάκιο επενδύσεων σε διαφορετικούς κλάδους, σε όλο τον κόσμο. Ωστόσο, κάθε εταιρεία στην οποία συμμετέχει έχει τη δική της εταιρική διακυβέρνηση μέσω της οποίας χαράσσεται η στρατηγική, με στόχο να παράγει αξία για την εταιρεία, τους μετόχους της. Δεδομένου ότι το fund έκανε τη μεγαλύτερη επένδυση σε ΑΠΕ που έχει πραγματοποιήσει στη χώρα, είναι αυτονόητο ότι προτεραιότητά της είναι να αποδώσει τα αναμενόμενα η συμμετοχή της. -Διαχείριση ηλεκτρικού χώρου, περικοπές στις ΑΠΕ, μεταβλητότητα στο θεσμικό πλαίσιο αποτελούν αυτή την περίοδο μερικές από τις μεγαλύτερες προκλήσεις για τον κλάδο. Υπάρχει διέξοδος και, αν ναι, με τι κόστος;  Η απουσία των απαραίτητων δικτυακών υποδομών οδηγεί σε απώλειες παραγωγής και εσόδων δεδομένου ότι μέρος της ενέργειας που παράγεται από τις ΑΠΕ δεν μπορεί τελικά να διοχετευτεί και να διανεμηθεί μέσω του συστήματος. Οι απώλειες αυτές, οι οποίες μάλιστα είναι εξαιρετικά απρόβλεπτες, αυξάνουν το επιχειρηματικό ρίσκο, κλονίζουν την επενδυτική εμπιστοσύνη και απασχολούν ιδιαίτερα και τις τράπεζες για τις χρηματοδοτήσεις παλιών αλλά και νέων έργων. Η ανάπτυξη νέων δικτυακών υποδομών απαιτεί τουλάχιστον μία δεκαετία και ενώ είναι απαραίτητη δεν αποτελεί άμεση λύση. Οπως έχουμε κατ’ επανάληψη αναδείξει τα τελευταία χρόνια, λύσεις όπως η αποθήκευση, το repowering και η υβριδοποίηση υφιστάμενων έργων θα μπορούσαν να μειώσουν τις απώλειες, να εξασφαλίσουν μεγαλύτερη ευστάθεια για το δίκτυο και να βελτιστοποιήσουν την απόδοση των εν λειτουργία υποδομών παραγωγής ενέργειας από ΑΠΕ. Δυστυχώς, στη χώρα μας παρατηρείται καθυστέρηση στις επενδύσεις αυτές, με αποτέλεσμα να αυξάνονται το ρίσκο αλλά και η αβεβαιότητα που προκαλείται στους ίδιους τους επενδυτές, πράγμα που μπορεί να αποτελέσει τροχοπέδη για τη χρηματοδότηση των έργων και εν γένει για τις ενεργειακές εξελίξεις. -Η διείσδυση των ΑΠΕ έχει αυξηθεί στο 50% στο ενεργειακό μας μείγμα, αλλά οι τιμές για τους καταναλωτές παραμένουν υψηλές. Πώς μπορεί να επιτευχθεί η ισορροπία στην αγορά;  Οφείλουμε να ξεκαθαρίσουμε ότι οι ΑΠΕ δεν ευθύνονται σε καμία περίπτωση για το κύμα ακρίβειας στην ενέργεια, είτε προς τη βιομηχανία είτε προς τους καταναλωτές. Αντίθετα, ο κλάδος των ανανεώσιμων πηγών παρέχει τις πιο οικονομικές και σταθερές ενεργειακές λύσεις σε αντίθεση με το φυσικό αέριο. Κι όμως, παρατηρούμε ότι η Ελλάδα, και όχι μόνο, επιλέγει διαχρονικά τη μεγάλη συμμετοχή του φυσικού αερίου στο ενεργειακό μείγμα. Ακόμη και σήμερα δίνεται πράσινο φως σε σχετικές επενδύσεις, αντί να επιδιώκουμε την πλήρη μετάβαση σε εναλλακτικές τεχνολογίες παραγωγής ενέργειας. Για να επιταχυνθεί η ενεργειακή αυτονομία της χώρας, εμείς προτείνουμε τη λελογισμένη χρήση ΑΠΕ και την είσοδο λύσεων αποθήκευσης στο σύστημα, κινήσεις που θα δώσουν το απαραίτητο κίνητρο ώστε να ρυθμιστεί η αγορά και να αναδιαμορφωθούν οι τιμές σε χαμηλότερο επίπεδο, με τελικούς ωφελούμενους τα νοικοκυριά και τις επιχειρήσεις. -Δώστε μας μια περιγραφή του δικού σας χαρτοφυλακίου: τι έργα λειτουργείτε, ποια έργα πρόκειται να ηλεκτριστούν και ποιο είναι το πλάνο ανάπτυξης για το επόμενο διάστημα; Δραστηριοποιούμαστε στην Ελλάδα τα τελευταία 15 χρόνια, έχοντας σε λειτουργία 59 έργα σε 26 περιφερειακές ενότητες, με επενδύσεις άνω του 1,2 δισ. ευρώ στη χώρα και έχοντας αναπτύξει έργα πνοής, όπως το μεγαλύτερο εν λειτουργία αιολικό πάρκο στην Ελλάδα, τον Καφηρέα. Αυτή την περίοδο ετοιμαζόμαστε για την ηλέκτριση του νέου φωτοβολταϊκού μας πάρκου στην Κοζάνη, ώστε η εγκατεστημένη ισχύς μας στη χώρα να ξεπεράσει τα 560 MW. Παράλληλα, πρόσφατα εξασφαλίσαμε επιτυχώς τη συμμετοχή μας στον διαγωνισμό της ΡΑΑΕΥ για την αποθήκευση, με ένα έργο μπαταρίας 49 MW στη Χαλκιδική. Υπό το νέο εταιρικό σχήμα έχουμε καταρτίσει ένα φιλόδοξο pipeline και με την έγκριση των μετόχων μας θα προχωρήσουμε σε στρατηγικές κινήσεις, αξιολογώντας μάλιστα και αγορές εκτός Ελλάδας. Διαβάστε ακόμη Σαμ Μπάνκμαν Φριντ: Το «κελί 33» και η «παιδική» φυλακή (pics) Οι νέες business της οικογένειας Μουράτογλου στην Ελλάδα Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Οι νέες business της οικογένειας Μουράτογλου στην Ελλάδα | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ © Απαγορεύεται από το δίκαιο της Πνευμ. Ιδιοκτησίας η καθ΄οιονδήποτε τρόπο παράνομη χρήση/ιδιοποίηση του παρόντος, με βαρύτατες αστικές και ποινικές κυρώσεις για τον παραβάτη Πλώρη για νέες business στην Ελλάδα έχει βάλει η οικογένεια Μουράτογλου. Αυτό προκύπτει από τη δημιουργία ενός νέου εταιρικού βραχίονα συμφερόντων της, ο οποίος φαίνεται να απηχεί δραστηριότητες του υιού Πατρίκ Μουράτογλου, που ήδη δίνει το «παρών» στη χώρα μας και μάλιστα επί… ελληνικών courts. Η νέα εταιρεία συστάθηκε στις 22 Δεκεμβρίου 2023 με την επωνυμία Mouratoglou International Development Greece με μετοχικό κεφάλαιο 50.000 ευρώ και μέτοχο τη Mouratoglou International Development που εδρεύει στην Αντίμπ της Γαλλίας. Ο σκοπός της εταιρείας είναι αρκετά «ευρύς» και περιλαμβάνει: Οπως συμβαίνει συνήθως στους καταστατικούς σκοπούς εταιρειών, προβλέπεται ότι η εταιρεία μπορεί να συμμετέχει σε οποιαδήποτε επιχείρηση ή κοινοπραξία κάθε μορφής, ημεδαπή ή αλλοδαπή, με τον ίδιο ή παραπλήσιο σκοπό, να συνεργάζεται με οποιοδήποτε φυσικό ή νομικό πρόσωπο με οποιονδήποτε τρόπο, να ιδρύει υποκαταστήματα, γραφεία, παραρτήματα ή αντιπροσωπείες στην Ελλάδα και το εξωτερικό, αλλά και να εκπροσωπεί οποιαδήποτε επιχείρηση, ελληνική ή ξένη, η οποία έχει όμοιο ή συγγενή σκοπό. Από τα παραπάνω διαφαίνεται ότι η εταιρεία έρχεται αφενός να στεγάσει τις υφιστάμενες επιχειρηματικές δραστηριότητες του Πατρίκ Μουράτογλου, ο οποίος λειτουργεί στην Ελλάδα τα τελευταία χρόνια παράρτημα της δικής του ακαδημίας τένις στο ξενοδοχειακό συγκρότημα «Costa Navarino». Αφετέρου, όμως, σηματοδοτεί την επέκταση της παρουσίας του και σε άλλες δραστηριότητες, από καταστήματα πώλησης ή μίσθωσης αθλητικού εξοπλισμού μέχρι και… σνακ μπαρ. H διάρκεια ζωής της εταιρείας είναι αόριστη, ενώ εκπρόσωπος και διαχειριστής της έχει αναλάβει ο κ. Κοσμάς Φέσσας, επί χρόνια στενός συνεργάτης του Πάρη Μουράτογλου στην Eren Hellas. Προς το παρόν, ωστόσο, η μόνη πράξη του είναι η έκδοση πρακτικού στις 29 Ιανουαρίου 2024, από το οποίο προκύπτει η πιστοποίηση καταβολής του αρχικού μετοχικού κεφαλαίου των 50.000 ευρώ που χωρίζεται σε 50.000 εταιρικά μερίδια ονομαστικής αξίας ενός ευρώ έκαστο. Το ποσό έχει καταβληθεί ολοσχερώς σε μετρητά στo ταμείο της εταιρείας, από τον μοναδικό εταίρο, ήτοι την αλλοδαπή εταιρεία Mouratoglou International Development. Οσο για την έδρα της εταιρείας, βρίσκεται στο γνωστό σε αρκετούς ιδιόκτητο «στρατηγείο» της οικογένειας Μουράτογλου στην Αθήνα, επί της οδού Γαριβάλδη στην περιοχή της Ακρόπολης. Ο Πάρης Μουράτογλου και ο γιος του Πατρίκ μοιράζονται την ίδια δίψα για επιτυχία. Ο ένας δημιουργός της EDF Energies Nouvelles και στη συνέχεια κυρίαρχος παίκτης στις ΑΠΕ με την κραταιά Eren Group και ο δεύτερος, ο σημαντικότερος σήμερα προπονητής τένις με τη μεγαλύτερη ακαδημία στην Ευρώπη και όχι μόνο.\nΟ εκατομμυριούχος Πάρης Μουράτογλου θεωρείται παράγοντας με διαχρονικά γερές προσβάσεις σε όλο το φάσμα της γαλλικής οικονομικής και πολιτικής ελίτ, έχοντας και προσωπικές σχέσεις με αρκετούς από τους πρώην προέδρους της Γαλλίας, όπως ο Νικολά Σαρκοζί και ο Φρανσουά Ολάντ. Γεννημένος στην κατοχική Αθήνα το 1941, στα 11 του, βρέθηκε στο Παρίσι, διέπρεψε στην École Polytechnique και αφού δούλεψε ως μεσίτης στην Grands Ports de France, άρχισε να γράφει το δικό του success story. Το 1979 ίδρυσε την πρώτη πράσινη εταιρεία υδροηλεκτρικών Énergies en France. Το 1983 επεκτάθηκε στις ΗΠΑ με τη Sithe και στις αρχές του 1990 απλώθηκε στην αιολική και την ηλιακή ενέργεια μέσω της SIIF. Το 2000 έπεισε την EDF να συμμετέχει στο κεφάλαιό της και το 2004, η SIIF εξελίχθηκε στην EDF Energies Nouvelles, τον βραχίονα AΠΕ της γαλλικής ΔΕΗ. Δύο χρόνια μετά, ήταν ο αρχιτέκτονας της εισαγωγής της EDF EN στο Χρηματιστήριο με αποτίμηση 2,3 δισ. ευρώ και εγκατεστημένη ισχύ άνω των 800 MW. Ο Μουράτογλου έμεινε στο τιμόνι της για 11 χρόνια. Ηπιος χαρακτήρας και διπλωμάτης, κατάφερε να συνεργαστεί άψογα με τρεις CEO της EDF (Φρανσουά Ρουσελί, Πιερ Γκαντονέ, Ανρί Προλιό). Παράλληλα, στην Αμερική η μια επιτυχία διαδεχόταν την άλλη, ανεβάζοντας την περιουσία του κατά εκατοντάδες εκατομμύρια ευρώ. Ο 83χρονος σήμερα Πάρης Μουράτογλου «επέστρεψε» στην Ελλάδα αρκετά νωρίτερα από τότε που άρχισε να γίνεται «ορατός» στα φώτα της δημοσιότητας. Μέσα στο βαθύ σκοτάδι της κρίσης, το 2013, επέλεξε την Αθήνα στήνοντας την ελληνική Eren, όχι απλώς διαβλέποντας τις επενδυτικές ευκαιρίες στον τομέα των ΑΠΕ, αλλά και ως μελλοντικό κέντρο για τη δραστηριότητα του ομίλου του σε ολόκληρη τη Νοτιοανατολική Μεσόγειο. Στην πορεία μάλιστα άρχισε να χτίζει ένα χαρτοφυλάκιο αιολικών και φωτοβολταϊκών πάρκων. Το 2017 έκανε ένα ακόμη μεγάλο deal, αυτό με τον γαλλικό κολοσσό Total Energies, ο οποίος απέκτησε αρχικά το 30% της Eren Group αντί 237,5 εκατ. ευρώ, με τον όμιλο ΑΠΕ να μετονομάζεται σε Total Eren.  Το καλοκαίρι του 2023 η Total Energies προχώρησε στην απόκτηση του συνόλου της Total Eren, που αποτιμήθηκε στα 3,8 δισ. ευρώ και διέθετε χαρτοφυλάκιο εγκατεστημένης ισχύος 3,5 GW, με τα 2 GW σε Ελλάδα, Πορτογαλία, Αυστραλία και Βραζιλία, καθώς και άλλα έργα 10 GW σε διάφορα στάδια ανάπτυξης. Σημειώνεται ότι στη χώρα μας η Total Eren βρίσκεται στην πέμπτη θέση των μεγάλων ομίλων σε σχέση με τα έργα αιολικής ενέργειας με εγκατεστημένη ισχύ 250 MW, ενώ μαζί με τα φωτοβολταϊκά και τα υπό κατασκευή έργα ΑΠΕ το συνολικό της χαρτοφυλάκιο φτάνει στα 420 MW. Παράλληλα με την Eren, ο Πάρης Μουράτογλου έφερε και στη χώρα μας «παρακλάδια» των άλλων δραστηριοτήτων του, όπως της Osmos Hellas για τον έλεγχο της δομικής ασφάλειας υποδομών με την τεχνολογία των οπτικών ινών, τη διαχείριση της λυματολάσπης βιολογικών καθαρισμών μέχρι συστήματα εξοικονόμησης ηλεκτρικής ενέργειας κτιρίων και συστήματα ψύξης υψηλής ενεργειακής απόδοσης (με το μοντέλο της «δεξαμενής πάγου»). Ο δεύτερος δημοφιλής πόλος της οικογένειας, ο εξωστρεφής και «άτακτος», σε αντίθεση με τον χαμηλών τόνων πατέρα του, Πατρίκ Μουράτογλου χάραξε από νωρίς τη δική του πορεία, κάτι που αρχικά τον έφερε σε σύγκρουση με τον Πάρη Μουράτογλου, που τον έβλεπε ως διάδοχό του στις «πράσινες» business του. Ετσι, ήδη από τα 6 του χρόνια που ξεκίνησε να παίζει τένις, όπως άρμοζε σε έναν γόνο πλούσιας οικογένειας, ονειρευόταν το Γουίμπλεντον. Για μια περίοδο, μάλιστα, κατατασσόταν ανάμεσα στα μεγάλα νέα ταλέντα του γαλλικού τένις. Στα 15 του, όμως, απομακρύνθηκε από το αγαπημένο του άθλημα για να αφιερωθεί στις σπουδές του. Η αλήθεια είναι ότι προσπάθησε σε έναν βαθμό να ακολουθήσει τον δρόμο του πατέρα του, αλλά το διαζύγιό του με το τένις δεν κράτησε για πολύ. Μόνο που επέστρεψε όχι ως παίκτης, αλλά ως ο πιο «πολύτιμος» προπονητής του κόσμου.\nΚαι αυτό ανήκει βέβαια στις big business. Ο Πατρίκ ίδρυσε την πρώτη ακαδημία τένις με το όνομά του, το 1996, κοντά στο Παρίσι. Στη συνέχεια, ο Πάρης Μουράτογλου στήριξε αποφασιστικά την επένδυση των 60 εκατ. ευρώ για το χτίσιμο της περίφημης Mouratoglou Academy στη Νότια Γαλλία μεταξύ Μόντε Κάρλο και Καννών, με τα 34 γήπεδα, το luxury hotel, τους ξενώνες, το ιατρικό κέντρο και πολλά άλλα. Ετσι, ο Πατρίκ δικαίωσε με το παραπάνω τις προσδοκίες, καθώς ανέδειξε κάποια από τα μεγαλύτερα αστέρια των Grand Slam: Αραβάν Ρεζάι, Αναστασία Παβλιουτσένκοβα, Γκριγκόρ Ντιμιτρόφ, Σερένα Γουίλιαμς, με την οποία διατηρεί και πολύκροτη προσωπική σχέση, Μάρκο Παγδατή και φυσικά τον Στέφανο Τσιτσιπά. Η Σερένα Γουίλιαμς με τον Πατρίκ Μουράτογλου προπονητή, αλλά και εκλεκτό της καρδιάς της κέρδισε 10 Grand Slam τίτλους, ενώ εκείνος μετράει στο ενεργητικό του 39 τίτλους και 4 βραβεία κορυφαίου προπονητή της χρονιάς. Στα τελευταία «αποκτήματά» του η Σιμόνα Χάλεπ και ο ανερχόμενος Δανός Χόλγκερ Ρούνε. Ο Πατρίκ Μουράτογλου δεν έκρυψε ποτέ την αγάπη του για την Ελλάδα και όχι μόνο επειδή είναι η κατά το ήμισυ πατρίδα του. Σε μια εποχή όπου τα δημοφιλή αθλήματα στη χώρα μας «παντρεύονται» και με τη βιομηχανία του τουρισμού, όπως έγινε το 2019 στην περίπτωση του Ράφα Ναδάλ, που εγκαινίασε το Rafa Nadal Tennis Centre, στο «Sani Resort» της Χαλκιδικής, δεν άργησε να ξεκινήσει τη δική του συνεργασία με το «Costa Navarino». Αν και το εγχείρημα έπεσε μέσα στην περίοδο της πανδημίας, από το 2022 λειτουργεί εκεί κανονικά το Mouratoglou Tennis Center. Σχεδιασμένο για να συνδυάζεται άψογα με το πανέμορφο μεσσηνιακό τοπίο των ελαιόδεντρων και της τοπικής βλάστησης στους αμμόλοφους του Ναυαρίνου, το Mouratoglou Tennis Center διαθέτει 12 γήπεδα τένις υψηλής ποιότητας, καθώς και 3 γήπεδα padel και 2 pickleball. Ο διάσημος προπονητής, στο πλαίσιο της Mouratoglou Academy, τρέχει αντίστοιχα tennis centers στο Πεκίνο, στη Σαρδηνία, στη Μαλαισία και το Ντουμπάι, ενώ ετοιμάζονται και τα επόμενα… Εδώ θα πρέπει να αναφερθεί η στενή σχέση με την οικογένεια Κωνσταντακόπουλου, της ΤΕΜΕΣ, ιδιοκτήτριας της Costa Navarino. Αξίζει να σημειωθεί ότι ο επικεφαλής της ΤΕΜΕΣ Αχιλλέας Κωνσταντακόπουλος μαζί με τον Ιωάννη Στασινόπουλο της Viohalco έχουν από το 2022 αναλάβει για 35 χρόνια, μέσω του κοινού επενδυτικού σχήματος Στάδιο 2020, τα 70.000 τ.μ. του Κέντρου Αντισφαίρισης του ΟΑΚΑ. Η εταιρεία προωθεί επενδύσεις ύψους 10 εκατ. ευρώ στο πλαίσιο των οποίων, μεταξύ άλλων, προβλέπεται: Διαβάστε ακόμη Χαντάβας (Principia): H Μacquarie επανατοποθετεί την ενεργειακή στρατηγική της στην Ελλάδα με έργα 6 GW Χρυσός: Σταθεροποιείται παρά την αυξημένη ένταση στη Μέση Ανατολή (γράφημα) Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Ελληνική Ένωση Τραπεζών | newmoney",
        "body": "ΕΠΙΚΟΙΝΩΝΙΑ Ο κ. Χαρδούβελης επεσήμανε, ότι οι διαρκώς εντεινόμενες δράσεις χρηματοπιστωτικού εγγραμματισμού των τραπεζών, έχουν ως αποτέλεσμα να είναι αμελητέα και διαρκώς μειούμενα τα περιστατικά εξαπάτησης των συναλλασσομένων Με συμφωνία για την πληρωμή προστίμου, η Επιτροπή Ανταγωνισμού ήρθε σε συμβιβασμό με τις τράπεζες για το ζήτημα των προμηθειών και των χρεώσεων Διαδέχεται τον Βασίλη Ράπανο και η θητεία του θα είναι διετής Ο τραπεζικός τομέας πρέπει να είναι ανοικτός στις σύγχρονες οικονομικές και κοινωνικές ανάγκες, τόνισε, μεταξύ άλλων, ο νέος πρόεδρος της ΕΕΤ Αφορμή η δωρεά που έκαναν οι ελληνικές τράπεζες για τους σεισμοπαθείς της Τουρκίας Στο υπουργικό συμβούλιο παρουσιάζεται σήμερα το νομοσχέδιο για τον τραπεζικό κλάδο – Τα οφέλη πίσω από το «άνοιγμα» της αγοράς των δανείων, τις βελτιώσεις στον εξωδικαστικό και τη θέσπιση αυστηρών κανόνων δεοντολογίας στη λειτουργία των servicers – Πώς «απαντούν» οι τελευταίοι «Το ελληνικό τραπεζικό σύστημα προσαρμόζεται με απόλυτη επιτυχία στις τρέχουσες προκλήσεις», δήλωσε ο Βασίλης Ράπανος - Χατζηδάκης: Έξι πρωτοβουλίες για τον τραπεζικό τομέα Ο κ. Κουτεντάκης έκανε λόγο για «ανθεκτικότητα στον κυβερνοχώρο» (cyber resilience), όρο που είναι αντιπροσωπευτικότερος της κυβερνοασφάλειας ΦΟΡΤΩΣΗ ΠΕΡΙΣΣΟΤΕΡΩΝ Copyright © 2024 Newmoney"
    },
    {
        "title": "Πώς ένα POS μπορεί να γίνει το πιο δυνατό εργαλείο της επιχείρησής σας | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Sponsored Content Το 2024 ανέτειλε γεμάτο αλλαγές για την ελληνική αγορά, στηρίζοντας την τεχνολογική πρόοδο της χώρας και δικαιώνοντας την ήδη μεγάλη μερίδα καταναλωτών που εδώ και καιρό επιλέγει να κάνει τις αγορές της είτε με κάρτα είτε μέσω smart συσκευών. Άλλωστε, εδώ και πολύ καιρό οι τάσεις στον κόσμο των πληρωμών έχουν αρχίσει να αλλάζουν, καταδεικνύοντας σημαντική αύξηση στις ψηφιακές συναλλαγές τα τελευταία πέντε χρόνια. Συγκεκριμένα, σύμφωνα με τα πρόσφατα στοιχεία του ΙΟΒΕ η συνολική αξία εγχώριων συναλλαγών με ελληνικές κάρτες ξεπέρασε την αξία αναλήψεων μετρητών για πρώτη φορά το 2022, φτάνοντας στο 50,5%. Επιπλέον, η διείσδυση των ηλεκτρονικών συναλλαγών στην Ελλάδα έχει κάνει «αλματώδη βήματα» τα τελευταία χρόνια και πλέον βρίσκεται κοντά στον ευρωπαϊκό μέσο όρο, δηλαδή στο 39%, ενώ εκτιμάται πως έως το 2027 η χρήση κάρτας, πιστωτικής ή χρεωστικής, καθώς και άλλων ψηφιακών μέσων πληρωμής θα ξεπεράσει για πρώτη φορά την χρήση μετρητών στην χώρα μας.  Σύμφωνα με την Cardlink, μέλος της Worldline και κορυφαίο πάροχο ηλεκτρονικών πληρωμών στη χώρα μας, το 2023 οι συναλλαγές που διενεργήθηκαν από σημεία του δικτύου της ανήλθαν στις 720 εκατομμύρια. Μάλιστα, αξίζει να σημειωθεί πως η αύξηση των συναλλαγών με κάρτα, ακόμα και για ποσά κάτω των €2 είναι εντυπωσιακή, ενώ τόσο το 2022 όσο και το 2023 σχεδόν οι μισές από τις συναλλαγές που πραγματοποιούνται με κάρτα είναι αξίας έως €10. Είναι ολοφάνερο πως η νέα, ψηφιακή εποχή των συναλλαγών βρίσκεται πλέον σε πλήρη ανάπτυξη με τους καταναλωτές να δείχνουν πια την προτίμησή τους σε αυτές, με κάθε ευκαιρία. Τι σημαίνει όμως αυτό, πρακτικά, για τον σύγχρονο επιχειρηματία; Με τον ψηφιακό μετασχηματισμό της Ελλάδας να βρίσκεται στην τελική ευθεία, μια νέα, συναρπαστική εποχή υπόσχεται αγορές πιο εύκολες, πιο γρήγορες αλλά και πιο ασφαλείς από ποτέ, τόσο σε ψηφιακά και φυσικά καταστήματα όσο και σε υπηρεσίες. Τώρα είναι λοιπόν η κατάλληλη στιγμή για κάθε επιχειρηματία να αναζητήσει έναν πολύτιμο σύμμαχο για μια ομαλή αλλά κι επικερδή μετάβαση. Κορυφαίος, ανάμεσά τους στέκει η Cardlink, μέλος της Worldline, που δραστηριοποιείται στην Ελλάδα τα τελευταία 20 χρόνια. Προσφέροντας ταχείς και ασφαλείς συναλλαγές, η Cardlink διαθέτει το μεγαλύτερο δίκτυο ηλεκτρονικών πληρωμών στη χώρα, έχοντας κερδίσει την εμπιστοσύνη της ελληνικής αγοράς. Με τη φροντίδα και τη στήριξη των πελατών στο επίκεντρο της φιλοσοφίας της, και διαθέτοντας σύγχρονες υποδομές, η Cardlink έχει ήδη αναβαθμίσει το λογισμικό των POS της ώστε να παρέχει πληθώρα ευέλικτων προϊόντων κι υπηρεσιών, ικανά να προσαρμοστούν στις ανάγκες κάθε κλάδου. Από την 1η Ιανουαρίου 2024 ένα νέο κεφάλαιο άνοιξε για την οικονομική δραστηριότητα της χώρας μας αφού πλέον όλοι οι κλάδοι της υποχρεούνται να παρέχουν τη δυνατότητα πληρωμών μέσω τερματικών POS. Ανάμεσα τους κι ο κλάδος των ταξί, των περιπτέρων, των γυμναστηρίων, των ασφαλειών ζωής, των λαϊκών αγορών. Με την τελική ημερομηνία διασύνδεσης των POS με τις ταμειακές μηχανές να έχει πλέον πάρει παράταση μέχρι τέλη Απριλίου, τόσο οι ελεύθεροι επαγγελματίες που λειτουργούν με ταμειακή μηχανή όσο και οι επιχειρηματίες που δεν διαθέτουν ακόμα, χρειάζονται δίπλα τους έναν σύμμαχο αξιόπιστο και ευέλικτο, σαν την Cardlink. Έναν συνεργάτη που εγγυάται μια απρόσκοπτη προσαρμογή στη νέα πραγματικότητα των πληρωμών και των συναλλαγών. Χαρακτηριστικά, στην περίπτωση επιχειρήσεων με ταμειακή μηχανή, οι συναλλαγές «Αγοράς» θα ξεκινάνε από την ταμειακή και θα δίνεται αυτόματα η εντολή στο POS για να περάσει η κάρτα και να ολοκληρωθεί η πληρωμή. Όλο το ευρύ φάσμα των POS που διαθέτει η Cardlink βρίσκεται στη διάθεση των επιχειρήσεων, ώστε να επιλέξουν εκείνο που ταιριάζει στις δικές τους ανάγκες. Μάλιστα, αυτή την περίοδο και εν όψει του Πάσχα, η εταιρεία παρέχει επιπλέον εκπτώσεις στα Android POS, αλλά και τη δυνατότητα εξαργύρωσης της επιδότησης από το Greece 2.0.  Ακόμα όμως και για τις επιχειρήσεις που δε διαθέτουν ταμειακή μηχανή, η Cardlink έχει τη λύση. Για κάθε μικρό και μεγάλο κατάστημα, online ή φυσικό, υπάρχει πλέον ένα σύγχρονο, πανίσχυρο app που παρέχει στον επιχειρηματία όλα όσα χρειάζεται ώστε να διαχειρίζεται όχι μονάχα τις πληρωμές αλλά και όλες τις δραστηριότητες της επιχείρησής του. Χάρη σε αυτό, κάθε κινητό, tablet ή Android POS της Cardlink μπορεί να διεκπεραιώσει πληρωμές με μετρητά ή κάρτα, να ενημερώσει την αποθήκη, να εκδώσει αποδείξεις και τιμολόγια και να συνδεθεί με το myDATA για την άμεση αποστολή τους στην ΑΑΔΕ. Έτσι δεν είναι απαραίτητο να αγοραστεί ταμειακή ή να αναβαθμιστεί μια ήδη υπάρχουσα. Και ο λόγος για το… Worldline All-in-One Platform μια λύση για ταμειακή διαχείριση με ειδικές λειτουργίες για όλους τους κλάδους, από κρατήσεις δωματίων και κλείσιμο ραντεβού μέχρι τη δημιουργία site. Με όχημά της την καινοτομία και την ανθρωποκεντρική προσέγγιση που τη χαρακτηρίζει, η Cardlink βρίσκεται διαρκώς μπροστά από τις εξελίξεις και ανοίγει τον δρόμο για τον ψηφιακό μετασχηματισμό τόσο των επιχειρήσεων, αλλά και ολόκληρης της χώρας. Copyright © 2024 Newmoney"
    },
    {
        "title": "Εβδομαδιαία πανελλαδική αποχή των δικηγόρων από 23 έως 30 Απρίλιου λόγω του νέου δικαστικού χάρτη | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Μια εβδομάδα Πανελλαδική καθολική αποχή, από την ερχόμενη Τρίτη 23.4.2024 μέχρι και την Μεγάλη Τρίτη 30.4.2024, προτείνει η Ολομέλεια των προέδρων των Δικηγορικών Συλλόγων στους 63 Δικηγορικούς Συλλόγους της χώρας, σε ένδειξη διαμαρτυρίας για το νέο δικαστικό χάρτη. Ειδικότερα, κατά τη σημερινή της συνεδρίαση στην Αθήνα, η Ολομέλεια σε ανακοίνωσή της, επαναλαμβάνει «την πάγια θέση της για την διατήρηση όλων των Πρωτοδικείων της Χώρας ως έχουν σήμερα και εκφράζει την έντονη αντίθεσή της στις προωθούμενες ρυθμίσεις για την λειτουργία των «Παράλληλων Πρωτοδικείων», επισημαίνοντας ότι, πέραν της υποβάθμισης των συγκεκριμένων δικαστικών σχηματισμών, σε συνδυασμό με την λειτουργία των Περιφερειακών Πρωτοδικείων, δημιουργούνται μείζονα προβλήματα στη διαδικασία απονομής της Δικαιοσύνης ιδίως ως προς τη λειτουργία της εισαγγελικής αρχής (πρόβλεψη οργανικών θέσεων εισαγγελέων) και την άσκηση των ενδίκων μέσων» και επισημαίνει ότι «τα Πρωτοδικεία Μεσολογγίου, Αιγίου, Αμαλιάδας, Γυθείου, Θηβών, Καλαβρύτων και Κυπαρισσίας πρέπει να παραμείνουν ως έχουν». Παράλληλα, η Ολομέλεια εκφράζει επίσης, «την έντονη αντίθεσή της στην επιχειρούμενη διάσπαση των Πρωτοδικείων Αθηνών και Πειραιώς με την δημιουργία 6 Περιφερειακών Πρωτοδικείων στην Αττική (πέραν των υφιστάμενων Πρωτοδικείων Αθηνών και Πειραιά), με αρμοδιότητα Μονομελούς Πρωτοδικείου, στη θέση των καταργούμενων Ειρηνοδικείων, γεγονός που δημιουργεί ιδιαίτερες δυσκολίες έως και αντικειμενική αδυναμία άσκησης του δικηγορικού επαγγέλματος ιδίως στους νέους δικηγόρους και στους δικηγόρους που δεν έχουν την δυνατότητα απασχόλησης συνεργατών». Διαβάστε περισσότερα στο Protothema.gr Copyright © 2024 Newmoney"
    },
    {
        "title": "Τριαντόπουλος: €260 εκατ. σε δικαιούχους κρατικής αρωγής από φυσικές καταστροφές τα τελευταία 3 χρόνια | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Στους πόρους που έχουν διατεθεί τα τελευταία χρόνια ως προς την στήριξη πολιτών και επιχειρήσεων στο πλαίσιο της Κρατικής αρωγής από φυσικές καταστροφές αναφέρθηκε ο υφυπουργός Κλιματικής Κρίσης και Πολιτικής Προστασίας Χρήστος Τριαντόπουλος κατά την διάρκεια της ομιλίας του στην ημερίδα με θέμα «Κλιματική κρίση, φυσικές καταστροφές και κρατική αρωγή» που πραγματοποιείται στον ακριτικό δήμο Πρεσπών σε συνεργασία με το υπουργείο Κλιματικής κρίσης. Όπως υπογράμμισε ο κ. Τριαντόπουλος «τα τελευταία τρία χρόνια έχουν διατεθεί 260 εκατ. ευρώ σε περισσότερους από 61.000 δικαιούχους μετά από κάποια φυσική καταστροφή». Επεσήμανε ότι «είναι η πρώτη φορά που δίδονται χρήματα σε τέτοιο και τα τελευταία 30 χρόνια αν και είχαμε φυσικές καταστροφές στην χώρα εν τούτοις δεν υπήρξαν αποζημιώσεις σε αυτό το επίπεδο». Ο κ. Τριαντόπουλος χαρακτήρισε «απαρχαιωμένο» το θεσμικό πλαίσιο που περιγράφει θέματα κρατικής αρωγής σε καταστροφές κατοικιών από φαινόμενα σεισμών και άλλων φαινομένων, όπως ανέφερε είναι από το 1973, και απευθυνόμενος στο δήμαρχο Πρεσπών κ. Στεργίου υποσχέθηκε ότι «θα το αλλάξουμε προκειμένου να λυθούν και ορισμένες εκκρεμότητες κρατικής αρωγής σε ιδιοκτήτες κατοικιών στην Πρέσπα» που έχουν υποστεί ζημιές από τους σεισμούς του 1996. Ο υφυπουργός Κλιματικής Κρίσης και Πολιτικής Προστασίας περιέγραψε την δυσκαμψία του συστήματος Κρατικής αρωγής που επικρατούσε τα προηγούμενα χρόνια με αποτέλεσμα μια απόφαση αποζημίωσης μιας επιχείρησης για το 30% της ζημιάς που είχε πάθει από φυσική καταστροφή χρειαζόταν 5 χρόνια γραφειοκρατικών διαδικασιών με εμπλοκή τεσσάρων υπουργείων και με προϋπόθεση όταν θα έφτανε η στιγμή της αποζημίωσης, η επιχείρηση έπρεπε να είναι σε λειτουργία. «Αυτό το αλλάξαμε με τις νέες πολιτικές που εφαρμόζουμε», τόνισε ο κ. Τριαντόπουλος. Ο κ. Τριαντόπουλος επεσήμανε ότι στην Ελλάδα «δεν υπάρχει η κουλτούρα της ιδιωτικής ασφάλισης κατοικίας η επιχείρησης από καταστροφικά φαινόμενα», τόνισε ότι «το βήμα που θα πρέπει να κάνει η κοινωνία σταδιακά προς αυτή την κατεύθυνση είναι απαραίτητο και μέσω της ιδιωτικής ασφάλισης θα προσφέρει την δυνατότητα οι ιδιοκτήτες να νοιώθουν πιο ασφαλείς απέναντι στις φυσικές καταστροφές». Ο δήμαρχος Γιώργος Στεργίου αναφέρθηκε στα έντονα σημάδια της κλιματικής κρίσης και των φυσικών καταστροφών που έχουν επηρεάσει τον πρωτογενή τομέα και την κτηνοτροφία στην Πρέσπα όπως «στον σεισμό του ‘22, την έντονη και καταστροφική χαλαζόπτωση του Οκτώβριου της ίδιας χρονιάς, τις ισχυρές βροχές και τις κατολισθήσεις που προκάλεσαν πέρσι, αλλά και τον καύσωνα του περασμένου καλοκαιριού». «Η κλιματική κρίση είναι εδώ και μπορεί να επηρεάσει τις καλλιέργειες και τους βοσκότοπους, με τραγικές συνέπειες για την οικονομία και την κοινωνία των Πρέπων, η κρατική αρωγή αποτελεί θεμελιώδες στοιχείο στην αντιμετώπιση όλων αυτών» κατέληξε ο κ. Στεργίου. Διαβάστε ακόμη Χρυσός: Σταθεροποιείται παρά την αυξημένη ένταση στη Μέση Ανατολή (γράφημα) Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι S&P’s: Με μεταρρυθμίσεις και πλεονάσματα έρχονται νέες αναβαθμίσεις Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Η πράσινη φιλοσοφία της νέας πραγματικότητας που ζούμε | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Sponsored Content Η νέα πραγματικότητα που δημιουργήθηκε κατά την covid εποχή και οι δυνατότητες που προσφέρει η τεχνολογία εξακολουθούν να επηρεάζουν τις προτιμήσεις των Ελλήνων σχετικά με τις αγορές τους.  Αγοράζουν από το διαδίκτυο και παραλαμβάνουν στο σπίτι, στο locker της γειτονιάς τους ή σε εναλλακτικά σημεία. Σύμφωνα με πρόσφατη έρευνα, περισσότεροι από 2 στους 3 (71%) Έλληνες έχουν πραγματοποιήσει τουλάχιστον μία online αγορά το πρώτο 6μηνο του 2023. Το ποσοστό αυτό είναι αυξημένο κατά 5% σε σχέση με έναν χρόνο νωρίτερα, όταν το 68% των Ελλήνων έκανε online τις αγορές του. Μάλιστα, το e-commerce αφορά, καθημερινά, όλο και περισσότερο και τις μεγαλύτερες ηλικιακές ομάδες, τάση που καταγράφηκε κυρίως στη διάρκεια της πανδημίας. Σύμφωνα με την τελευταία έκθεση της Focus Bari, το ποσοστό των Ελλήνων, ηλικίας 55-64 ετών, που αγοράζουν από το Διαδίκτυο, φτάνει πλέον στο 59%, αυξημένο κατά 8% μεταξύ 1ου τριμήνου 2022 και 1ου τριμήνου 2023, ενώ στις ηλικίες 45 έως 54 ετών η διείσδυση του e-commerce είναι 76%, έχοντας αυξηθεί κατά 9%. Στο «πράσινο» locker της γειτονιάς μου\nΈχουμε περάσει πλέον στην εποχή που μιλάμε για το «Locker της γειτονιάς». Ενδεικτική είναι η ραγδαία απήχηση που γνώρισαν τα φιλικά προς το περιβάλλον Lockers της BOX NOW στους καταναλωτές. Δεν είναι μόνο η ευελιξία. Είναι και το γεγονός ότι πλέον παρέχεται η δυνατότητα σε όλους, όχι μόνο να παραλαμβάνουν εύκολα, στην ώρα και τον τόπο που ταιριάζει στο πρόγραμμα τους, αλλά και να στέλνουν το δέμα τους με τον ίδιο χρηστικό αλλά και οικονομικό τρόπο. Γεγονός που επιβεβαιώνεται και από πρόσφατα στοιχεία της BOX NOW, σύμφωνα με τα οποία την υπηρεσία χρησιμοποιούν καθημερινά περισσότεροι από 30.000 πολίτες και καταναλωτές, με ιδιαίτερη προτίμηση στα μικρά και μεσαία δέματα.\n    \nΠαγίωση του last mile delivery\nΟι νέες υβριδικές υπηρεσίες παράδοσης και παραλαβής δεμάτων και η εκρηκτική αύξηση του last mile delivery κρίνονται από τη γεωγραφική και αριθμητική διασπορά του δικτύου, τις έξυπνες υπηρεσίες και τη βέλτιστη εξυπηρέτηση των πελατών. Δίκτυο: διαθέσιμες περισσότερες από 80.000 θυρίδες και 2200 BOX NOW Lockers πανελλαδικά, 90% πληθυσμιακή κάλυψη σε περισσότερες από 560 πόλεις/περιοχές της χώρας.  H υπηρεσία «Στείλε Δέμα» από locker σε Locker της ΒΟΧ ΝΟW, επιτρέπει άμεσα και ό,τι ώρα επιθυμεί ο καθένας να βρίσκεται στο locker που τον βολεύει, να συσκευάσει, να επιλέξει μέγεθος δέματος και παραλήπτη  και να το στείλει. Το αργότερο σε 2 ήμερες θα έχει παραδοθεί, ενώ την ίδια στιγμή θα έχει κοστίσει όσο και η αποστολή μιας ευχετήριας κάρτας. Η υπηρεσία «Στείλε Δέμα» ταξιδεύει από την Ελλάδα στην Κύπρο\nΠαράλληλα, η BOX NOW στο πλαίσιο της επέκτασης των δραστηριοτήτων της και στην Κύπρο, δίνει τη δυνατότητα αποστολής δέματος από Locker σε Locker, όχι μόνο εντός της χώρας, αλλά και από Ελλάδα σε Κύπρο και αντίστροφα! Με αυτό τον τρόπο η BOX NOW αποτελεί την πρώτη εταιρεία last mile που δίνει την δυνατότητα για cross-border αποστολή δεμάτων από Locker σε Locker, ξεπερνώντας τα ελληνικά σύνορα  και παρέχει πλέον διεθνείς υπηρεσίες αποστολής και παραλαβής. Πώς λειτουργούν τα BOX NOW Lockers\nΜε βασικό άξονα την πράσινη και βιώσιμη ανάπτυξη ως μέρος της φιλοσοφία της BOX NOW, τα Αυτόματα Μηχανήματα Παραλαβής Δεμάτων, είναι αυτόνομα και λειτουργούν με ηλιακή ενέργεια, προσφέροντας ένα νέο, καινοτόμο και φιλικό προς το περιβάλλον τρόπο παράδοσης και αποστολής δεμάτων. Τα ΒΟΧ ΝΟW Lockers, μέσω πάνελ που είναι τοποθετημένα στην επιφάνεια τους, λειτουργούν με ηλιακή ενέργεια, γι’ αυτό και δεν απαιτούν παροχή ηλεκτρικού ρεύματος. Με τη χρήση των lockers, το περιβαλλοντικό αποτύπωμα κάθε αποστολής μειώνεται, καθώς μειώνονται τυχόν περιττές διαδρομές λόγω απουσίας του παραλήπτη.\n    \nO σύγχρονος ψηφιακός τρόπος ζωής\nΚαταλυτικός είναι ο ρόλος της ψηφιακής τεχνολογίας σε  αυτές τις σύγχρονες και ανταγωνιστικές υπηρεσίες Η διαδικασία πραγματοποιείται ηλεκτρονικά και η πληρωμή ολοκληρώνεται σε ασφαλές ψηφιακό περιβάλλον. Ο καταναλωτής σήμερα δεν έχει χρόνο να αναμένει με αγωνία πότε θα παραδοθεί το δέμα του στο σπίτι και αν θα πρέπει να φροντίσει να είναι εκεί ο ίδιος ή κάποιος άλλος για να παραλάβει. Έχει πλέον τη δυνατότητα παρακολούθησης της πορείας της αποστολής του δέματος σε πραγματικό χρόνο, ενώ του δίνεται ταυτόχρονα η δυνατότητα και για live και user friendly εξυπηρέτηση πελατών, με την παραλαβή να μπορεί να γίνει όπου και ότι ώρα επιθυμεί ο ίδιος. Υπηρεσίες\nΗ BOX NOW αναπτύσσεται σε B2B & Β2C επίπεδο \nΠλέον υπάρχει και η επιλογή της αντικαταβολής\nΤαυτόχρονα με την προτίμηση των καταναλωτών αναβαθμίζονται και οι υπηρεσίες, δίνοντας πλέον την επιλογή και της «αντικαταβολής» BOX NOW Pay on the Go (https://www.boxnow.gr/payonthego). Η δυνατότητα αντικαταβολής δίνεται στους καταναλωτές με ένα νέο και σύγχρονο τρόπο , χωρίς μετρητά ή αναμονή για την παραλαβή. Ο καταναλωτής μπορεί να πραγματοποιήσει την παραγγελία του ολοκληρώνοντας την πληρωμή online, μόνο όταν το δέμα έχει παραδοθεί στο BOX NOW locker που έχει επιλέξει. Τα επίσημα στοιχεία της BOX NOW για την υπηρεσία αντικαταβολής που διαθέτει, δείχνουν ότι αυτή έχει αυξηθεί σημαντικά, άνω του 40%, τους τελευταίους 2 μήνες σε κορυφαίες βιομηχανίες, όπως αυτές των Βιβλίων, των Παιχνιδιών και των Παπουτσιών.   Copyright © 2024 Newmoney"
    },
    {
        "title": "Ρωσία: Δημιουργεί επιστημονικό κέντρο σχεδιασμού και παραγωγής drones | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Τη δημιουργία ενός επιστημονικού κέντρου ειδικευμένου στο σχεδιασμό και την παραγωγή drones και έτερων ανάλογων ρομποτικών συστημάτων ανακοίνωσε το Σάββατο ο Ρώσος υπουργός Άμυνας, Σεργκέι Σοϊγκού. Η ανακοίνωση από τον Σοϊγκού έγινε στο πλαίσιο επιθεώρησης που έκανε σε συστοιχίες αντιαεροπορικών συστημάτων στη Μόσχα. Ο πόλεμος στην Ουκρανία έχει χαρακτηριστεί ως ο πρώτος όπου διαπιστώθηκε εκτεταμένη χρήση drones, καθώς χιλιάδες μη επανδρωμένα αεροσκάφη έχουν χρησιμοποιηθεί και από τις δύο πλευρές όχι τόσο για κατασκοπικούς λόγους όσο και για στρατιωτικούς, στο πλαίσιο επιθέσεων. Μόλις σήμερα το Κίεβο εξαπέλυσε μπαράζ επιθέσεων με drones σε οκτώ ρωσικές περιφέρειες. Δεν είναι τυχαίο ότι η Ουκρανία προχωρά σε συνεχείς προμήθειες νέων drones έχοντας και μονάδες παραγωγής, το ίδιο κάνει και η Ρωσία. Μάλιστα, οι ΗΠΑ έχουν υποστηρίξει ότι έχει προμηθευτεί drones και από το Ιράν. Όμως, προφανώς διαπιστώθηκε η ανάγκη να βελτιωθεί η εγχώρια παραγωγή εξού και η αναγγελία για εξειδικευμένο κέντρο επιστημονικού σχεδιασμού και παραγωγής. Διαβάστε ακόμη Υπέρβαση στόχων και «χρυσά» έσοδα για τις εταιρείες πληροφορικής – Οι προβλέψεις για νέα ρεκόρ (pic) Η ιταλική οικονομία είναι ο νέος αδύναμος κρίκος – Γιατί δεν ισχύει πλέον το… «ούνα φάτσα, ούνα ράτσα» Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Φυσικό αέριο: Σταθεροποιείται καθώς η αγορά σταθμίζει το χτύπημα στο Ιράν (γράφημα) | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Σταθεροποιούνται οι ευρωπαϊκές τιμές του φυσικού αερίου, καθώς οι έμποροι αξιολογούν τον αντίκτυπο του χτυπήματος του Ισραήλ στο Ιράν. Τα συμβόλαια αναφοράς αυξήθηκαν έως και 4,7% την Παρασκευή, προτού εξαλείψουν τα κέρδη αυτά. Οι τιμές παραμένουν σε ανοδική τροχιά για δεύτερη εβδομάδα. Το χτύπημα ήρθε λιγότερο από μία εβδομάδα μετά το μπαράζ πυραύλων και μη επανδρωμένων αεροσκαφών της Τεχεράνης κατά του Ισραήλ, σύμφωνα με δύο Αμερικανούς αξιωματούχους. Τα ιρανικά μέσα ενημέρωσης φάνηκε να υποβαθμίζουν τον αντίκτυπο και οι πρώτες ενδείξεις είναι ότι επρόκειτο για μια “συμβολική επίθεση” που δεν θα αναγκάσει το Ιράν να απαντήσει επιθετικά, δήλωσε ο Ισραηλινός στρατηγός εν αποστρατεία Ισραέλ Ζιβ στο κανάλι 12 της χώρας.  Παρόλα αυτά, οι αυξανόμενες γεωπολιτικές εντάσεις – από τις επιθέσεις της Ρωσίας στους χώρους αποθήκευσης φυσικού αερίου της Ουκρανίας έως την κλιμάκωση των συγκρούσεων στη Μέση Ανατολή – θέτουν το φυσικό αέριο στο επίκεντρο, καθώς η Ευρώπη εξαρτάται περισσότερο από ποτέ από τις παγκόσμιες ροές του καυσίμου. Τα ευρωπαϊκά συμβόλαια μελλοντικής εκπλήρωσης για το φυσικό αέριο παρουσιάζουν τώρα οριακή αύξηση από την αρχή του έτους, αφού διολίσθησαν τον Φεβρουάριο, όπως γράφει το Bloomberg. Η τελευταία εξέλιξη θέτει επίσης στο επίκεντρο του ενδιαφέροντος το Στενό του Ορμούζ, το οποίο αποτελεί δυνητικά ένα βασικό σημείο ασφυξίας για τα φορτία υγροποιημένου φυσικού αερίου από το Κατάρ.\n«Οι μεγάλες διακοπές διέλευσης στα Στενά του Ορμούζ αποτελούν έναν κίνδυνο ουράς που θα μπορούσε να αναστατώσει τον εφοδιασμό, απειλώντας την ισχυρή δημιουργία αποθηκευτικών χώρων στην ΕΕ-27», δήλωσε ο Πατρίτσιο Άλβαρεζ, ανώτερος αναλυτής του κλάδου στο Bloomberg Intelligence. Νωρίτερα αυτή την εβδομάδα, η Energy Aspects Ltd. δήλωσε ότι μια κίνηση του Ιράν να κλείσει τα Στενά του Ορμούζ ήταν “πολύ απίθανη”, προσθέτοντας ότι μια διακοπή των εξαγωγών του Κατάρ για ένα μήνα θα μείωνε την παγκόσμια προσφορά υγροποιημένου φυσικού αερίου κατά 6 εκατομμύρια τόνους.\n«Οποιαδήποτε διακοπή θα έπληττε περισσότερο την Ασία, καθώς οι περισσότερες εξαγωγές του Κατάρ αποστέλλονται σε αγορές ανατολικά του Σουέζ», ανέφεραν οι αναλυτές. Οι εισαγωγές υγροποιημένου φυσικού αερίου της Ευρώπης κυμαίνονται ήδη κάτω από τους εποχικούς μέσους όρους, καθώς η ασιατική όρεξη για το υπερψυγμένο καύσιμο αυξήθηκε. Η Energy Aspects μείωσε την πρόβλεψή της για τις εισαγωγές LNG για την περίοδο Απριλίου-Οκτωβρίου, την περίοδο κατά την οποία πραγματοποιούνται οι εγχύσεις σε υπόγειους αποθηκευτικούς χώρους. Τα ολλανδικά προθεσμιακά συμβόλαια του πρώτου μήνα, ο ευρωπαϊκός δείκτης αναφοράς φυσικού αερίου, αυξήθηκαν κατά 0,0340% στα 32,32 ευρώ ανά μεγαβατώρα στις 9:37 π.μ. στο Άμστερνταμ. Αυτό οδήγησε το κέρδος αυτής της εβδομάδας σε σχεδόν 6%. Διαβάστε ακόμη Σε επαγρύπνηση οι διεθνείς αγορές για την κλιμάκωση στη Μέση Ανατολή Φόβοι για ενεργειακή κρίση εξαιτίας της σύγκρουσης Ισραήλ – Ιράν (χάρτης) Κακάο: Ξεπέρασε τα 11.000 δολάρια ανά τόνο – Εντείνονται οι φόβοι για έλλειψη Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Καιρός: Σε Καρδίτσα και Σκόπελο καταγράφηκαν τα μεγαλύτερα ύψη βροχής (vids) | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Ισχυρές βροχοπτώσεις και καταιγίδες σημειώθηκαν κατά τόπους από το μεσημέρι της Παρασκευής 19/04 έως το πρωί του Σαββάτου 20/04. Σύμφωνα με τις καταγραφές του δικτύου αυτόματων μετεωρολογικών σταθμών του meteo.gr / Εθνικού Αστεροσκοπείου Αθηνών και σε συμφωνία με τις προγνώσεις, τα μεγαλύτερα ύψη βροχής καταγράφηκαν σε Θεσσαλία και Σποράδες. Το μέγιστο ύψος βροχής έως σήμερα καταγράφηκε στη Γλώσσα Σκοπέλου (119 χιλιοστά) και ακολούθησε η πόλη της Καρδίτσας (117 χιλιοστά).  Ισχυρές κατά τόπους βροχές και καταιγίδες σε μεγάλα τμήματα της χώρας – Πάνω από 100 χιλιοστά βροχής σε Θεσσαλία και Σποράδες. Διαβάστε περισσότερα: https://t.co/ays7ZapFeG pic.twitter.com/affgpck6st — meteo.gr – Ο καιρός (@meteogr) April 20, 2024  Στην περιοχή της Μαγνησίας το φαινόμενο χτύπησε με σφοδρότητα μέσα στη νύχτα το Νότιο Πήλιο, πλημμυρίζοντας δρόμους και σοκάκια σε Ζαγορά, Μηλιές αλλά χωρίς να δημιουργείται κάποιο σοβαρό πρόβλημα. Στην πόλη του Βόλου υπήρχαν κατά τη διάρκεια της νύχτας προβλήματα ηλεκτροδότησης που όμως σύντομα αποκαταστάθηκαν. Ο υπουργός Πολιτικής Προστασίας και Κλιματικής Κρίσης Βασίλης Κικίλιας βρίσκεται από χθες στη Θεσσαλία προκειμένου να παρακολουθεί από κοντά την εξέλιξη της κακοκαιρίας. «Υπήρχε μία ανησυχία δικαιολογημένη των συμπολιτών εδώ στη Θεσσαλία γιατί είναι νωπές οι μνήμες μίας καταστροφής και μιας δυσκολίας. Ήμασταν όλοι εδώ πέρα συντονισμένοι και οργανωμένοι. Χαίρομαι που μέχρι τώρα η προσπάθεια απέδωσε. Είναι προφανές ότι δουλεύοντας όλοι μαζί και συντονισμένα μπορούμε να έχουμε πολύ καλά αποτελέσματα» δήλωσε από τη Λάρισα ο υπουργός. Αναφερόμενος στην εικόνα που υπήρξε σε όλη την Ελλάδα, σχετικά με τις βροχοπτώσεις είπε ότι «είχαμε τις βροχοπτώσεις που περιγράψαμε σε περιοχές στην Καρδίτσα και σε κάποιες περιοχές του Πηλίου και σε όλη την Ελλάδα, για να συμπληρώσει πως «αυτό είναι το κλίμα πλέον και σε αυτές τις συνθήκες πρέπει να προσαρμοστούμε». Από την πλευρά του ο περιφερειάρχης Θεσσαλίας Δημήτρης Κουρέτας είπε πως στη Θεσσαλία έπεσε σε λίγες ώρες το νερό που πέφτει σε 3,5 μήνες» και τόνισε πως «το σύστημα λειτούργησε ικανοποιητικά, δεν είχαμε κανένα πρόβλημα, υπήρχε συντονισμός». Ο κ. Κουρέτας εξήγησε πως πρόκειται για μία νέα κατάσταση με τις βροχοπτώσεις, τονίζοντας πως πλέον αναμένονται πιο συχνά τέτοια φαινόμενα. Σε ό,τι αφορά την εξέλιξη του καιρού τις επόμενες ώρες, τα φαινόμενα αναμένεται να περιοριστούν σταδιακά στα βορειοανατολικά ηπειρωτικά και στα ανατολικά τμήματα του Αιγαίου και να εξασθενήσουν. Πιο αναλυτικά: Α. Ισχυρές βροχές και καταιγίδες προβλέπονται σήμερα Σάββατο (20-04-24):\nΜέχρι τις μεσημβρινές ώρες στη Θεσσαλία (κυρίως στον ν. Μαγνησίας και τα ανατολικά τμήματα του ν. Λάρισας), τις Σποράδες, την Εύβοια (κυρίως τα βόρεια τμήματα), σε περιοχές της κεντρικής και ανατολικής Μακεδονίας (κυρίως ν. Πιερίας, ν. Χαλκιδικής), τη Θράκη (κυρίως τα νότια και ανατολικά τμήματα), τα νησιά του ανατολικού Αιγαίου και τα Δωδεκάνησα. Β. Τα φαινόμενα έως τις προμεσημβρινές ώρες σήμερα Σάββατο (20-04-24) θα είναι ιδιαιτέρως έντονα και παρουσιάζουν μεγαλύτερη επικινδυνότητα στις παρακάτω περιοχές: Θεσσαλία (κυρίως ανατολικά)\nΣποράδες\nΝότια Πιερία\nΒόρεια Εύβοια\nΝομό Φθιώτιδας (στα βόρεια)\nΝησιά ανατολικού Αιγαίου (κυρίως Χίο και Λέσβο) Διαβάστε ακόμη Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Οι νέες business της οικογένειας Μουράτογλου στην Ελλάδα Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Digital Revolution | newmoney",
        "body": "ΕΠΙΚΟΙΝΩΝΙΑ Η Epsilon Net εμπιστεύεται τα προϊόντα και τις υπηρεσίες της Samsung Electronics Hellas και προσφέρει μια λύση για την ψηφιακή κάρτα εργασίας, η οποία λύνει τα χέρια σε χιλιάδες επιχειρήσεις που βρίσκονται σε διαδικασία τεχνολογικής μετάβασης. Η εταιρεία ανταποκρίνεται στις προκλήσεις του σήμερα, χαράσσοντας προοδευτικά μονοπάτια στον κόσμο της ψηφιακής και κοινωνικής καινοτομίας Η ASUS πλαισίωσε τις επαγγελματικές συσκευές της με πιστοποιητικό ανθεκτικότητας βάσει στρατιωτικών προτύπων, θέλοντας να εγγυηθεί για την αξιοπιστία, την αντοχή και την ανθεκτικότητά τους To Skroutz έχει κερδίσει την εμπιστοσύνη των καταναλωτών τόσο με τις προσφερόμενες υπηρεσίες όσο και με το εμπλουτισμένο περιεχόμενο, κάνοντας ακόμα ένα βήμα προς την digital εποχή Ενα από τα κύρια οφέλη της ΑΙ στην αγροτική παραγωγή είναι η βελτίωση της παραγωγικότητας, καθώς μπορεί να προβλέψει και να βελτιστοποιήσει τις αποδόσεις των καλλιεργειών Η διαφορά με τις φούσκες των dot-com και των subprime ενυπόθηκων δανείων έγκειται στην απουσία μόχλευσης και την αύξηση της διαφάνειας Τα πιο καινοτόμα applications και chatbots Οι σύγχρονες ψηφιακές υπηρεσίες που παρέχει η ACS μέσω της εφαρμογής της, οδηγούν τις ταχυμεταφορές ένα βήμα μπροστά ΦΟΡΤΩΣΗ ΠΕΡΙΣΣΟΤΕΡΩΝ Copyright © 2024 Newmoney"
    },
    {
        "title": "Εορταστικό ωράριο το Πάσχα 2024: Πώς θα λειτουργήσουν τα καταστήματα – Τι ισχύει με τις αργίες | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Την Πέμπτη 25 Απριλίου ξεκινά το εορταστικό ωράριο Πάσχα, ωστόσο αναμένονται ακόμα οι επίσημες ανακοινώσεις των Εμπορικών Συλλόγων της χώρας. Σημειώνεται ότι την Κυριακή των Βαΐων, πριν από τη Μεγάλη Εβδομάδα, τα καταστήματα θα είναι ανοιχτά. Σύμφωνα με όλες τις ενδείξεις το εορταστικό ωράριο αναμένεται να διαμορφωθεί ως εξής: Πέμπτη 25/4/2024: 09:00 – 21.00\nΠαρασκευή 26/4/2024: 09.00 – 21:00\nΣάββατο του Λαζάρου 27/4/2024: 09:00 – 18:00\nΚυριακή των Βαΐων 28/4/2024: 11:00 – 18:00\nΜεγάλη Δευτέρα 29/4/2024: 09:00 – 21:00\nΜεγάλη Τρίτη 30/4/2024: 09:00 – 21:00\nΜεγάλη Τετάρτη 1/5/2024: 09:00 – 21:00\nΜεγάλη Πέμπτη 2/5/2024: 09:00 – 21:00\nΜεγάλη Παρασκευή 3/5/2024: 13:00 – 19:00\nΜεγάλο Σάββατο 4/5/2024: 09:00 – 15:00\nΚυριακή του Πάσχα 5/5/2024: κλειστά καταστήματα\nΔευτέρα του Πάσχα 6/5/2024: κλειστά καταστήματα\nΤρίτη του Πάσχα 7/05/2024: κλειστά καταστήματα λόγω μεταφοράς της Πρωτομαγιάς Ο νόμος ορίζει ότι αργίες είναι η Κυριακή του Πάσχα στις 5 Μαΐου και η Δευτέρα του Πάσχα στις 6 Μαΐου. Ειδικά φέτος, αργία θα είναι και η Τρίτη του Πάσχα στις 7 Μαΐου λόγω της μεταφοράς της Πρωτομαγιάς. Όσον αφορά τη Μεγάλη Παρασκευή, σύμφωνα με το νόμο, είναι υποχρεωτική ημιαργία για τα καταστήματα, όπου απαγορεύεται η απασχόληση των μισθωτών και η λειτουργία των καταστημάτων μέχρι τις 13:00. Για τις υπόλοιπες επιχειρήσεις δεν ισχύει το ίδιο. Η Μεγάλη Παρασκευή δεν περιλαμβάνεται στις υποχρεωτικές αργίες που ορίζει ο νόμος για τους εργαζομένους στον ιδιωτικό τομέα. Ωστόσο, οι ιδιωτικές επιχειρήσεις στη χώρα μας αργούν σε περίπτωση που η Μεγάλη Παρασκευή έχει χαρακτηριστεί αργία ή ημιαργία από διάταξη Συλλογικής Σύμβασης Εργασίας (ΣΣΕ), από τον κανονισμό εργασίας της επιχείρησης, από επιχειρησιακή συνήθεια και έθιμο, κατά το οποίο η επιχείρηση παραμένει κλειστή την ημέρα αυτή. Διαβάστε ακόμη  Υπέρβαση στόχων και «χρυσά» έσοδα για τις εταιρείες πληροφορικής – Οι προβλέψεις για νέα ρεκόρ (pic) Η ιταλική οικονομία είναι ο νέος αδύναμος κρίκος – Γιατί δεν ισχύει πλέον το… «ούνα φάτσα, ούνα ράτσα» Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Netflix | newmoney",
        "body": "ΕΠΙΚΟΙΝΩΝΙΑ Την ώρα που ανταγωνιστές όπως η Walt Disney χάνουν χρήματα από τις προσπάθειές τους να ενταχθούν στον κύκλο των υπηρεσιών streaming, η Netflix συνεχίζει να κερδίζει πελάτες και να δημιουργεί κέρδη Το 2023 ήταν μία από τις χρονιές με την υψηλότερη ανάπτυξη σε αριθμό συνδρομητών Η δωρεά του Ριντ Χέιστινγκς είναι δύο εκατομμύρια μετοχές Το τρίτο τρίμηνο του 2023, το Netflix ανακοίνωσε ότι πρόσθεσε 8,8 εκατομμύρια συνδρομητές Ευχάριστη έκπληξη οι επιδόσεις δ' τριμήνου της πλατφόρμας, που είναι κι ένα από τα μέλη της επίλεκτης ομάδας των «Υπέροχων Επτά» - Άλμα της μετοχής στο after hours trading - Το Netflix βγαίνει… live για πρώτη φορά: Το deal των $5 δισ. για τις αθλητικές μεταδόσεις Πώς θα προστατευθείτε Η πλατφόρμα θα μεταδίδει αποκλειστικά τους αθλητικούς αγώνες στις ΗΠΑ και όχι μόνο - Δεν επηρεάζεται το κόστος για τους συνδρομητές  Το ντοκιμαντέρ έκανε ρεκόρ 3,8 εκατομμυρίων θεατών κατά την πρώτη εβδομάδα προβολής ΦΟΡΤΩΣΗ ΠΕΡΙΣΣΟΤΕΡΩΝ Copyright © 2024 Newmoney"
    },
    {
        "title": "ΗΠΑ: Εγκρίθηκε το πακέτο στρατιωτικής βοήθειας ύψους 60 δισ. δολαρίων προς την Ουκρανία | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Μετά από πολύμηνη πολιτική… μάχη, η αμερικανική Βουλή των Αντιπροσώπων ενέκρινε το πακέτο στρατιωτικής βοήθειας προς την Ουκρανία συνολικού ύψους 60 δισ. δολαρίων. Βέβαια, το νομοσχέδιο πέρασε καθώς η βοήθεια προς την Ουκρανία ήταν τμήμα ενός ευρύτερου πακέτου εξωτερικής βοήθειας που περιλάμβανε επίσης 26 δισ. δολάρια προς το Ισραήλ εν μέσω του συνεχιζόμενου πολέμου, αλλά και 8 δισ. δολάρια για την περιοχή του Ασίας-Ειρηνικού για τη στήριξη συμμαχικών κρατών που πιέζονται από την Κίνα. Η έγκριση της βοήθειας προς την Ουκρανία επικυρώθηκε δε, κυρίως χάρη στη στήριξη των Δημοκρατικών βουλευτών, λαμβάνοντας 210 «ναι» από Δημοκρατικούς και άλλα 101 από Ρεπουμπλικάνους. Έτσι, η τελική ψηφοφορία ήταν 311 προς 112. Ουσιαστικά ουδείς Δημοκρατικός βουλευτής καταψήφισε την πρόταση που κατέθεσε ο Ρεπουμπλικανός πρόεδρος της Βουλής, ενώ 112 Ρεπουμπλικάνοι την καταψήφισαν. Ο πρόεδρος του Σώματος, Μάικ Τζόνσον, στενός σύμμαχος του Ντόναλντ Τραμπ, αντιστεκόταν στην κατάθεση του νομοσχεδίου, όμως δέχτηκε ασφυκτικές πιέσεις να ενδώσει τελικά κυρίως διότι περιλάμβανε και τα σημαντικά κονδύλια προς το Ισραήλ. Τα τελευταία δε, 24ωρα μετά την ιρανική επίθεση κατά του Ισραήλ οι πιέσεις αυτές έγιναν ασφυκτικές. Το Κίεβο, από την πλευρά του, είχε απευθύνει δραματική έκκληση για τη δρομολόγηση της βοήθειας που είχε ήδη καθυστερήσει σημαντικά σε ένα διάστημα που το τέλος του χειμώνα έχει φέρει διόγκωση των εχθροπραξιών. Μάλιστα οι Ουκρανοί ισχυρίζονταν ότι οι Ρώσοι εκμεταλλεύτηκαν στο έπακρο τις ελλείψεις σε όπλα και πυρομαχικά πετυχαίνοντας έτσι σημαντικές νίκες. Με την έγκριση από το Κογκρέσο, το νομοσχέδιο θα πάει πλέον στη Γερουσία, όπου αναμένεται να εγκριθεί εύκολα δεδομένης της πλειοψηφίας των Δημοκρατικών, την ερχόμενη εβδομάδα. Κατόπιν θα επικυρωθεί τυπικά και από τον πρόεδρο Μπάιντεν. Διαβάστε ακόμη Υπέρβαση στόχων και «χρυσά» έσοδα για τις εταιρείες πληροφορικής – Οι προβλέψεις για νέα ρεκόρ (pic) Η ιταλική οικονομία είναι ο νέος αδύναμος κρίκος – Γιατί δεν ισχύει πλέον το… «ούνα φάτσα, ούνα ράτσα» Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Hotel 1, Place Vendôme, το πρώτο κατάλυμα του οίκου κοσμημάτων Chopard αποτελεί ωδή στις μυθικές δημιουργίες του και στη φινέτσα της γαλλικής πρωτεύουσας.  Οσο η γαλλική πρωτεύουσα ταυτίζεται με την υψηλή ραπτική, την απαράμιλλη κομψότητα και το στυλ, άλλο τόσο ο ελβετικός οίκος υψηλής κοσμηματοποιίας και ωρολογοποιίας Chopard αποτελεί συνώνυμο του εκλεπτυσμένου γούστου, της άριστης δεξιοτεχνίας και των διαχρονικών, εκθαμβωτικών δημιουργιών. Κι όσο η διεύθυνση Place Vendôme αποτελεί την επιτομή του παρισινού σικ, άλλο τόσο ήρθε να προσθέσει στη λάμψη και τη φήμη της ως μία από τις πολυτελέστερες διευθύνσεις παγκοσμίως, η άφιξη στο Νο1 της πλατείας του πρώτου ξενοδοχείου Chopard, που ανεβάζει στο ανώτατο επίπεδο τον πήχη των υπηρεσιών φιλοξενίας. Δίπλα στους Κήπους του Κεραμεικού, σε απόσταση μιας χαλαρής βόλτας από τις όχθες του Σηκουάνα και με την επιβλητική αρχιτεκτονική του 17ου αιώνα που την ανάγει σε ακρογωνιαίο λίθο της αστικής παριζιάνικης μεγαλοπρέπειας, η Place Vendôme είναι γεμάτη οίκους με βαρύτιμα ονόματα: Chanel, Dior, Chaumet, Luis Vuitton, Rolex και βέβαια η ναυαρχίδα της Chopard, της εταιρίας που από το 1860 θαμπώνει με τις δημιουργίες της κοινούς θνητούς, τσάρους και mega stars. Δεν είναι τυχαίο εξάλλου που από το 1998 αποτελεί επίσημο χορηγό του Φεστιβάλ των Καννών, αλλά και δημιουργό του πολυπόθητου βραβείου Palme d’Or.Οπως δεν ήταν τυχαία η απόφαση της οικογένειας Scheufele, στην οποία ανήκει η Chopard από το 1963, να επεκταθούν στον χώρο της φιλοξενίας με μία διαφορετική ωστόσο προσέγγιση: ένα αποκλειστικό, ημι-ιδιωτικό κατάλυμα που θα δίνει πάνω απ΄ όλα την αίσθηση μίας πανέμορφης, αλλά και υπερπολυτελούς οικογενειακής κατοικίας. Τα «σιωπηρά» εγκαίνια, οι χαμηλοί τόνοιΗ επέκταση από τον κλάδο του luxury fashion στον ξενοδοχειακό τομέα, μοιάζει φυσική συνέχεια για αρκετούς οίκους. Το εγχείρημα της Chopard φέρει σαν όνομα τη διεύθυνσή του: 1 Place Vendôme. Οπως οι Audemars Piguet και Christian Louboutin, που εγκαινίασαν τα ξενοδοχεία Hôtel des Horlogers και Vermelho αντίστοιχα, στα οποία επίσης δεν αναφέρονται τα ονόματα των οίκων, η Chopard επεδίωξε το boutique ξενοδοχείο της να αναδειχθεί ως λαμπερή, ανεξάρτητη οντότητα, παρότι βρίσκεται ακριβώς πάνω από το ιστορικό κατάστημα.Στο ίδιο πνεύμα, το άνοιγμά του δεν συνοδεύτηκε από διαφήμιση και φανφάρες, κάτι που στην αρχή φάνηκε παράξενο. Ούτε ο συνήθης καταιγισμός αναρτήσεων στα social media, ούτε influencers με ρόμπες να απολαμβάνουν πρωινό στις πολυτελείς σουίτες: μέσα σε 4 μήνες το ξενοδοχείο έχει μόλις 52 δημοσιεύσεις στη σελίδα του στο Instagram.Σύμφωνα με τον Karl-Fritz Scheufele, εκπρόσωπο Τύπου και μέλος της τρίτης γενιάς της οικογενειακής επιχείρησης, παρότι η εποχή επιτάσσει κάθε νέο λανσάρισμα να συνοδεύει μια μεγάλη καμπάνια κι ένα λαμπερό event, στη Chopard θέλησαν να προσεγγίσουν τα πράγματα διαφορετικά, πιο στοχευμένα. Το οποίο σημαίνει ότι το κατάλυμα συνεργάζεται με high-end ταξιδιωτικά γραφεία και υποδέχεται αποκλειστικά στους κοινόχρηστους χώρους του ενοίκους και VIP πελάτες του κοσμηματοπωλείου.Απευθυνόμενο σ’ ένα κοινό που αποζητά πρωτίστως ιδιωτικότητα και αποκλειστικότητα και σύμφωνο με την πιο εμπνευσμένη lifestyle τάση της εποχής -την ήσυχη πολυτέλεια-, το 1 Place Vendôme φαίνεται να πετυχαίνει το στοίχημα. Γιατί μπορεί εμβληματικά ονόματα της παρισινής φιλοξενίας, όπως το γειτονικό Ritz, να αριστεύουν στον τομέα των παρεχόμενων υπηρεσιών, αλλά οι οίκοι ειδών πολυτελείας κερδίζουν το παιχνίδι της δημιουργίας επιθυμίας. Η λαμπερή ανακαίνιση ενός εμβληματικού κτηρίουΤι περιμένει όσους περάσουν τις μπλε πόρτες και τη διακριτική σφυρήλατη πύλη με το καλλιγραφικό «C» της Chopard; Το θεαματικό κτήριο που, όπως η πλατεία, χτίστηκαν κατόπιν διαταγής του «Βασιλιά Ηλιου» Λουδοβίκου ΙΔ΄ και αποτελεί ιστορικό μνημείο, υπέστη μία τολμηρή, εκ βάθρων πολυετή ανακαίνιση, με αποτέλεσμα σχεδόν 30 χώροι των έξι ορόφων του να μεταμορφωθούν σε μόλις 5 δωμάτια και 10 σουίτες, το καθένα διαφορετικού μεγέθους και διακοσμητικού ύφους, με έμπνευση τους χρωματικούς τόνους των πολυτιμότερων λίθων. Οι ένοικοι εισέρχονται σ’ ένα ψηλοτάβανο φουαγιέ υποδεχόμενοι από τον μπάτλερ του ξενοδοχείου. Ρεσεψιόν δεν υπάρχει, τη θέση της παίρνει ένα πέτρινο τζάκι του 18ου αιώνα, μια εντυπωσιακή σκάλα και σαν εύστοχο νεύμα στην κληρονομιά Chopard, ένα γιγάντιο έργο από γυαλί Murano που αναπαριστά ένα περιδέραιο με ακουαμαρίνες, του καλλιτέχνη Jean-Michel Othoniel. Το check-in γίνεται σ΄ένα μικρό γραφείο στον δεύτερο όροφο, όπου οι κοινόχρηστοι χώροι ακολουθούν τη διαρρύθμιση μιας μεγαλοπρεπούς έπαυλης: σαλόνι, βιβλιοθήκη, μπαρ με σπάνιους οίνους και αποστάγματα και το μυστικό Cigar Lounge, με ατμόσφαιρα εμπνευσμένη από την Απω Ανατολή, κρυμμένο πίσω από έναν τοίχο με ψεύτικα ράφια βιβλιοθήκης. Στον ίδιο όροφο βρίσκεται και η κορωνίδα του 1 Place Vendôme, η απόδειξη του άψογου στυλ και της απόλυτης αρτιότητας που χαρακτηρίζει ό,τι φέρει την υπογραφή Chopard. Πρόκειται για τον «Χειμερινό Κήπο», ένα καθιστικό με γυάλινη οροφή, το οποίο λούζεται στο φυσικό φως και κοσμείται από μία τοιχογραφία-ωδή στη συλλογή Animal World Collection που ο οίκος λάνσαρε στην επέτειο των 150 ετών του. Το εκθαμβωτικό μωσαϊκό απαρτίζεται από χιλιάδες cabochons -ραφιναρισμένοι πολύτιμοι λίθοι- που αναπαριστούν ένα εξωτικό σκηνικό με λεοπαρδάλεις, μαϊμούδες, παγώνια και πεταλούδες. Το δε 45μελές προσωπικό, έχει παρακολουθήσει πολυεπίπεδη εκπαίδευση, ώστε καθένας να μπορεί είτε να ετοιμάσει τον τέλειο café allongé είτε να κλείσει εισιτήρια θεάτρου, χωρίς να παραπέμψει τους ενοίκους σε εξειδικευμένο συνάδελφο. Οι σουίτες-πετράδιαΤο κλασσικό συναντά το σύγχρονο ύφος, σε καθένα από τα μοναδικά δωμάτια και τις διπλάσιες σουίτες, που φέρουν ονόματα από ανεκτίμητα πετράδια. Tο Saphir διαθέτει κεντημένα στο χέρι, μπλε καλύμματα τοίχου, εμπνευσμένα από σκίτσα του 17ου αιώνα, το κινέζικου ύφους Jade συνδυάζει λακαρισμένες επιφάνειες, μαύρα, κόκκινα και χρυσαφί έπιπλα και αντικέ χαρακτικά, ενώ η σουίτα Paraiba -με το όνομα του πολύτιμου περιδέραιου με τουρμαλίνες του οίκου- εντυπωσιάζει με πολυτελείς λεπτομέρειες όπως κρυστάλλινα φωτιστικά σε σχήμα παπαγάλου ή κατά παραγγελία σχεδιασμένες πορσελάνινες βρύσες στο μπάνιο.  Τίποτα όμως δεν ξεπερνά το εκθαμβωτικό διαμέρισμα Chopard, του οποίου οι διπλάσιου ύψους τοίχοι κοσμούνται με τόσα έργα τέχνης που θα μπορούσαν να γεμίσουν μία μικρή γκαλερί, κάνοντας ενδιαφέρουσα αντίθεση με τα χρυσοποίκιλτα ταβάνια. Εξοπλισμένο με ιδιωτικό χαμάμ και μαρμάρινο τζάκι για τις κρύες νύχτες, υπόσχεται να νοιώσετε σαν βασιλείς, στο υπνοδωμάτιο με τον ουρανό του κρεβατιού να αποτελεί απομίμηση αντίστοιχου των Βερσαλλιών. Κι αν το βλέμμα τραβούν ψηλά οι κρυστάλλινοι πολυέλαιοι, είναι η ανεμπόδιστη θέα από το μπαλκόνι προς την κεντρική στήλη της πλατείας που κλέβει την παράσταση.Με περίβλημα που μοιάζει ανάκτορο και πυρήνα που θυμίζει ιδιωτική κατοικία, το 1 Place Vendôme είναι από τα ελάχιστα μέρη όπου απολαμβάνεις απόλυτη ιδιωτικότητα λίγα βήματα από την καρδιά της πιο αστραφτερής πρωτεύουσας. Με τιμές από 1.400€ ως 14.000€ τη βραδιά, όπως και οι δημιουργίες Chopard, απευθύνεται σε μια ελίτ που εκτιμά τις δημιουργίες-έργα τέχνης, τη μοναδικότητα του νέου του εγχειρήματος και πρωτίστως το θρυλικό όνομα και την ιστορία ενός κορυφαίου οίκου.www.1-placevendome.com/en, www.fondationbelem.com Copyright © 2024 Newmoney"
    },
    {
        "title": "Οικονομικό επιτελείο: Κίνητρα για συγχωνεύσεις επιχειρήσεων και αύξηση της απασχόλησης των γυναικών | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Παρεμβάσεις για να αρθούν στρεβλώσεις σε δύο μέτωπα της ελληνικής οικονομίας που βάζουν φρένο στις μακροπρόθεσμες προοπτικές ανάπτυξης δρομολογεί το οικονομικό επιτελείο της κυβέρνησης. Η πρώτη αφορά το μικρό μέγεθος των ελληνικών επιχειρήσεων σε σχέση με τα δεδομένα της Ευρωπαϊκής Ένωσης. Η δεύτερη, το χαμηλό ποσοστό απασχόλησης των γυναικών στη χώρα μας συγκριτικά με αυτό της ΕΕ. Πρόκειται για δύο δομικά προβλήματα του ελληνικού οικονομικού μοντέλου, ο περιορισμός των οποίων εκτιμάται ότι θα ενισχύσει την ανταγωνιστικότητα της οικονομίας και τη δυναμική μεγέθυνσης της τα επόμενα χρόνια. Στο πρώτο μέτωπο, σύμφωνα με έγκυρες πηγές, έχει δρομολογηθεί ο σχεδιασμός νέου νόμου με μειώσεις φόρων και άλλα κίνητρα που θα ενθαρρύνουν συγχωνεύσεις μικρών και μεσαίων επιχειρήσεων μεταξύ τους ή με άλλες μεγαλύτερες εταιρείες από την Ελλάδα ή το εξωτερικό. Ο στόχος είναι να μεγαλώσει το μέγεθος των ελληνικών επιχειρήσεων και έτσι να γίνουν περισσότερο ανταγωνιστικές στο εγχώριο και διεθνές οικονομικό περιβάλλον. Σήμερα, σχεδόν 800.000 εγχώριες επιχειρήσεις απασχολούν έως 10 εργαζόμενους και αποτελούν τη συντριπτική πλειονότητα στον επιχειρηματικό χάρτη της χώρας. Οι επιχειρήσεις αυτές αποτελούν το 94,5% του συνόλου των μικρομεσαίων επιχειρήσεων έναντι 92,3% που είναι το αντίστοιχο ποσοστό στην ΕΕ. Μεταξύ των μέτρων που συζητούνται είναι και κίνητρα για την διευκόλυνση εισαγωγής των συγχωνευμένων εταιρειών στην κύρια αγορά του Χρηματιστηρίου, όπως μεγαλύτερες εκπτώσεις δαπανών. Επίσης, μελετώνται φορολογικά κίνητρα σε επενδυτές που θα τοποθετούν κεφάλαια στις υπο συγχώνευση επιχειρήσεις καθώς και επέκταση των ετών φοροαπαλλαγής των κερδών καινοτόμων επιχειρήσεων. Στο μέτωπο της απασχόλησης των γυναικών η Ελλάδα παραμένει στους ουραγούς της Ευρώπης. Με βάση τα στοιχεία, το ποσοστό απασχόλησης των γυναικών στις ηλικίες 20-64 ετών κυμαίνεται στο 55% ενώ στους άνδρες φτάνει το 77%. Η ανεργία στις γυναίκες με τα βάση τα στοιχεία του Φεβρουαρίου 2023, ανέρχονταν στο 14,2% έναντι 8,4% των ανδρών. Πρόκειται για ένα ιδιαίτερα σημαντικό ποσοστό του πληθυσμού που “λείπει” από την αγορά εργασίας την ώρα που η χώρα έχει ανάγκη εργατικών χεριών σε κρίσιμους τομείς. Εξετάζεται, μεταξύ άλλων, να δοθούν κίνητρα που θα αφορούν την επιδότηση εισφορών ή μισθών για τις επιχειρήσεις που θα προσλαμβάνουν γυναίκες. Το σχέδιο θα αφορά κυρίως την ένταξη στην αγορά εργασίας γυναικών που δεν έχουν ξαναεργαστεί και σε δεύτερο επίπεδο την επανένταξη γυναικών που έχουν βρεθεί εκτός της αγοράς και δεν μπορούν να επιστρέψουν είτε γιατί δεν βρίσκουν θέσεις ανάλογες των προσόντων τους είτε ικανοποιητικό μισθό. Σημειώνεται ότι το χαμηλό ποσοστό απασχόλησης των γυναικών στην αγορά εργασίας επισημαίνεται σχεδόν σε όλες τις εκθέσεις των διεθνών οργανισμών ώς ένα από τα σημαντικά προβλήματα της ελληνικής οικονομίας. Διαβάστε ακόμη Αναλυτές: Game changer για τη Μέση Ανατολή το ισραηλινό πλήγμα στο Ιράν -«Μπορεί να οδηγήσει σε ανοιχτό πόλεμο» Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι S&P’s: Με μεταρρυθμίσεις και πλεονάσματα έρχονται νέες αναβαθμίσεις Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "ΗΠΑ: Ιστορική νίκη για το συνδικάτο αυτοκινήτου – Η «εισβολή» του UAW στα εργοστάσια των ξένων εταιρειών | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Ως τεράστια όσο και ιστορική νίκη του αμερικανικού συνδικάτου των εργαζομένων στον κλάδο αυτοκινήτου, την πρώτη μετά την επιτυχημένη γενική απεργία του United Auto Workers πέρυσι, χαρακτηρίζεται από τους αναλυτές η απόφαση του προσωπικού στο εργοστάσιο της γερμανικής Volkswagen στο Τενεσί να υπερψηφίσουν την πρόταση για το σχηματισμό συνδικάτου. Με τον τρόπο αυτό διευρύνεται για πρώτη φορά η επιρροή του ήδη ισχυρού UAW σε εργαζόμενους μονάδων ξένων αυτοκινητοβιομηχανιών που λειτουργούν στις ΗΠΑ. Συγκεκριμένα, οι εργαζόμενοι στο Τενεσί υπερψήφισαν σε ποσοστό 73% την πρόταση να σχηματίσουν συνδικάτο και να ενταχθούν έτσι στις τάξεις του UAW, διαμαρτυρόμενοι για τους χαμηλούς μισθούς που δίνει η Volkswagen σε σχέση με τις καλύτερες απολαβές που διασφάλισε πέρυσι το UAW για τα μέλη του. Αντιστοίχως για το United Auto Workers αποτελεί το πρώτο αποφασιστικό βήμα για την επίτευξη του νέου στόχου που έχει θέσει, που είναι να διευρύνει την επιρροή του σε εργοστάσια ξένων αυτοκινητοβιομηχανιών επί αμερικανικού εδάφους και έτσι να ενδυναμώσει τη συλλογική φωνή του κλάδου. Μάλιστα για το σκοπό αυτό το UAW έχει διαθέσει περίπου 40 εκατ. δολάρια σε μια εθνική καμπάνια για την αφύπνιση των περίπου 150.000 εργαζομένων σε μονάδες περίπου 12 ξένων εταιρειών, που για την ώρα δεν καλύπτονται από κάποιο συνδικάτο. Πρόκειται για τις αυτοκινητοβιομηχανίες BMW, Volkswagen, Mercedes, Honda, Hyundai, Nissan, Toyota, Mazda, Subaru, Rivian, Lucid και Volvo. Στην εν λόγω λίστα βρίσκεται και μια αμερικανική αυτοκινητοβιομηχανία, η Tesla, η οποία λόγω της σκληρής γραμμής του Έλον Μασκ έχει καταφέρει να κρατήσει, τουλάχιστον για την ώρα, τον συνδικαλισμό έξω από τις πύλες της. Το αμερικανικό συνδικάτο αριθμεί σήμερα 146.000 μέλη μεταξύ των τριών μεγάλων εγχώριων αυτοκινητοβιομηχανιών, την GM, την Ford και την Stellantis, στις οποίες και επικεντρώθηκε η παρατεταμένη απεργία που διεξήγαγε πέρυσι πετυχαίνοντας επωφελείς νέες συμβάσεις για τους εργαζόμενους, μεταξύ άλλων με αυξήσεις κατά 25% για την επόμενη τετραετία. Ειδικά στο εργοστάσιο της VW στο Τενεσί το αμερικανικό συνδικάτο έχει δοκιμάσει κι άλλες φορές στο παρελθόν να… στρατολογήσει τους εργαζόμενους, δίχως να τα καταφέρει. Αυτή τη φορά το κατάφερε, παρά το γεγονός ότι η διοίκηση υποστήριζε ότι στους εργαζόμενους έχουν δοθεί αυξήσεις ακριβώς στον απόηχο του περσινού deal του WAU με τις αμερικανικές “αδελφές” του Ντιτρόιτ. Μετά την επιτυχία στο Τενεσί, το UAW ήδη ανεβάζει ταχύτητα για τον αμέσως επόμενο στόχο του που είναι η επίσης γερμανική Mercedes. Στα μέσαί Μαΐου θα στηθεί κάλπη για τον ίδιο σκοπό, ήτοι τη δημιουργία συνδικάτου και την ένταξη στο UAW, από τους εργαζόμενους στο εργοστάσιο της Mercedes στην Αλαμπάμα. Η συγκεκριμένη μάχη προμηνύεται πιο δύσκολη, καθώς η Mercedes αντιμάχεται τη ψηφοφορία, σε αντίθεση με την VW που είχε κρατήσει αποστάσεις και ουδέτερη στάση από τη διαδικασία. Σε γενικές γραμμές, πάντως, αμερικανικά media σχολιάζουν πως το συνδικαλιστικό κίνημα σε όλους τους κλάδους στις ΗΠΑ έχει ενισχυθεί σημαντικά τα τελευταία χρόνια, κυρίως δε, μετά την κρίση της πανδημίας. * Πηγή κεντρικής φωτογραφίας: Central Labor Council of Tennessee Διαβάστε ακόμη Υπέρβαση στόχων και «χρυσά» έσοδα για τις εταιρείες πληροφορικής – Οι προβλέψεις για νέα ρεκόρ (pic) Η ιταλική οικονομία είναι ο νέος αδύναμος κρίκος – Γιατί δεν ισχύει πλέον το… «ούνα φάτσα, ούνα ράτσα» Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Μασκ: Μοντέλο Tesla με αυτοκίνηση θα είναι σύντομα διαθέσιμο στην Κίνα | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Τη δυναμική είσοδο στην Κίνα ενός μοντέλου της Tesla με πλήρη αυτοκίνηση (FSD – Full Self Driving) ανακοίνωσε ο Έλον Μασκ με σημερινή ανάρτηση του στο Χ, πρώην Twitter. Σύμφωνα με τον Μάσκ, το μοντέλο θα γίνει πολύ σύντομα διαθέσιμο ειδικά για τους πελάτες της Tesla στην Κίνα, που είναι βέβαια μια από τις κορυφαίες αγορές αυτοκινήτου παγκοσμίως. H εταιρεία είχε το σχέδιο στα «σκαριά» πριν από τέσσερα χρόνια, αλλά καθυστέρησε, γεγονός που επέτρεψε στους ανταγωνιστές της, μεταξύ τους και οι κινεζικές αυτοκινητοβιομηχανίες, να κερδίσουν έδαφος προωθώντας ανάλογη τεχνολογία. Μόλις το Μάρτιο, η κινεζική Xpeng ανακοίνωσε πως θα αναβαθμίσει το σύστημα software αυτοκίνησης που έχει δημιουργήσει με στόχο να είναι έτοιμο και πλήρως διαθέσιμο για τους οδηγούς στην Κίνα, μέσα στη χρονιά. Το σύστημα ADAS της Xpeng θεωρείται ανάλογο με την τεχνολογία FSD της Tesla. Διαβάστε ακόμη Υπέρβαση στόχων και «χρυσά» έσοδα για τις εταιρείες πληροφορικής – Οι προβλέψεις για νέα ρεκόρ (pic) Η ιταλική οικονομία είναι ο νέος αδύναμος κρίκος – Γιατί δεν ισχύει πλέον το… «ούνα φάτσα, ούνα ράτσα» Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Αυτές είναι οι πιο ευτυχισμένες χώρες του πλανήτη – Σε ποια θέση βρίσκεται η Ελλάδα (πίνακας) | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Το UN Sustainable Development Solutions Network δημοσίευσε τον κατάλογο με τις πιο ευτυχισμένες και δυστυχισμένες χώρες του πλανήτη, με την πρωτιά να κατέχει για 7η χρονιά η Φινλανδία, ενώ στην τελευταία θέση βρέθηκε το Αφγανιστάν. Στην πρώτη δεκάδα των πιο ευτυχισμένων χωρών βρίσκονται οχτώ ευρωπαϊκές χώρες με τη Δανία να βρίσκεται στην δεύτερη θέση της λίστας των 140 χωρών και την Ισλανδία στην τρίτη. Στην πρώτη δεκάδα συναντάμε επίσης Σουηδία, Ισραήλ, Ολλανδία, Νορβηγία, Λουξεμβούργο, Ελβετία και Αυστραλία. Πτώση στην κατάταξη είχαν η Βρετανία που βρέθηκε στην 20η θέση πίσω από χώρες όπως η Λιθουανία ή η Τσεχία αλλά και οι ΗΠΑ που υποχώρησαν οχτώ θέσεις σε σχέση με το 2023 (23η θέση φέτος – 15η το 2023). Σύμφωνα με την ανακοίνωση, η Ελλάδα βρίσκεται φέτος στην 64η θέση, υποχωρώντας έξι θέσεις σε σχέση με το 2023 όταν είχε βρεθεί στην 58η θέση της λίστας.  Οι ερευνητές που ανέλυσαν τα ευρήματα διαπίστωσαν, επίσης, πως όσοι έχουν γεννηθεί πριν το 1965 είναι πιο ευτυχισμένοι σε σχέση με όσους γεννήθηκαν μετά το 1980 με την ευτυχία των millenials να εκτιμάται ότι υποχωρεί κάθε χρόνο που περνάει, ενώ αντίθετα αυξάνεται όσο περνούν τα χρόνια η ικανοποίηση των boomers. Στο πλαίσιο αυτό οι ερευνητές υποστηρίζουν ότι οι νεότεροι σε ηλικία Ευρωπαίοι και Βορειοαμερικανοί περνάνε μια φάση που ομοιάζει με «την κρίση της μέσης ηλικίας». Η έρευνα The World Happiness Report βασίζεται στις απαντήσεις και τις εκτιμήσεις που κάνουν οι πολίτες των κρατών σχετικά με τις ζωές τους αλλά και τα θετικά και αρνητικά συναισθήματα που βιώνουν. Διαβάστε ακόμη  Νέο φορολογικό νομοσχέδιο με αλλαγές σε δηλώσεις, παραγραφή και ελέγχους Με ούριο άνεμο ξεκίνησε η κρουαζιέρα (pics + πίνακας) Πλειστηριασμοί: «Κληρώνει» για «Ζάχο», Kochen και Elite (pics) Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Ο Κασσελάκης με τη βάπτισή του και τα θαύματα γύρω μας | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Αρκετή συζήτηση έχουν προκαλέσει οι θέσεις του προέδρου του ΣΥΡΙΖΑ, Στέφανου Κασσελάκη, τόσο υπέρ της θρησκείας και της Eκκλησίας, όπως εκφράστηκαν κατά την επίσκεψή του στις ΗΠΑ, όσο και η αναφορά του στο «θαύμα που τελέστηκε» κατά τη βάπτισή του, με τον ίδιο να φέρεται να περιγράφει «με βάφτισε ο Άγιος Τσαλίκης με τον πατέρα Κύριλλο και στο νερό σχηματίστηκε ένας σταυρός από το λάδι».  Αν και του αξίζει ατέρμονο τρολάρισμα, με τάματα στις πιο θαυματουργές εκκλησιές της Ελλάδας για την απόλυτη ανατροπή στις ευρωεκλογές, όλο αυτό είναι μια εξαιρετική ευκαιρία για να δούμε τι έχει ειπωθεί ανά τους αιώνες για τα θαύματα, από ανθρώπους της Τέχνης, της πίστης, της επιστήμης. Μάλιστα, με πολλά από αυτά σαφώς και θα διαφωνήσετε -«για να γίνει θαύμα πρέπει να το πιστεύεις», έλεγε ο ιερέας παππούς μου- με κάποια θα συμφωνήσετε, ενώ σε κάποια άλλα μπορεί να διακρίνετε μια ταύτιση με την πολιτική περίπτωση του Στέφανου Κασσελάκη. Ο οποίος θεωρεί ότι ο ίδιος αποτελεί θρησκεία για προσκύνημα. Ή, έστω, σταυρό για τις επόμενες εκλογές. «Η Ελλάδα επιζεί ακόμα, επιζεί νομίζω μέσα από διαδοχικά θαύματα» – Νίκος Καζαντζάκης, Έλληνας συγγραφέας «Ένα θαύμα, όταν διαρκεί πολύ, παύει να θεωρείται τέτοιο. Αυτός είναι ο λόγος που οι οφθαλμαπάτες κρατάνε τόσο λίγο» – Ζαν Κοκτώ, Γάλλος καλλιτέχνης «Υπάρχουν δύο μόνο τρόποι να ζήσεις τη ζωή σου. Ο ένας είναι σαν τίποτα να μην είναι θαύμα. Ο άλλος είναι σαν όλα να είναι ένα θαύμα» – Αλβέρτος Αϊνστάιν, Γερμανοεβραίος φυσικός «Τα θαύματα δεν είναι αντίθετα στη φύση, αλλά αντίθετα σ’ αυτά που ξέρουμε για τη φύση» – Ιερός Αυγουστίνος «Ο ιατρικός όρος για το θαύμα είναι ”λανθασμένη διάγνωση”» – Στίβεν Κινγκ, Αμερικανός συγγραφέας «Το να αγαπάς κάποιον σημαίνει να βλέπεις ένα θαύμα αόρατο στους άλλους» – Φρανσουά Μωριάκ, Γάλλος συγγραφέας «Μπορείς να τυφλωθείς, αν βλέπεις όλες τις μέρες ίδιες. Κάθε μέρα είναι διαφορετική, κάθε μέρα φέρνει ένα δικό της θαύμα. Το θέμα είναι να μπορέσεις να δεις το θαύμα» – Πάουλο Κοέλιο, Βραζιλιάνος συγγραφέας «Όπου υπάρχει μεγάλη αγάπη, υπάρχουν πάντα θαύματα» – Γουίλα Κάθερ, Αμερικανίδα αρθρογράφος και συγγραφέας «Μπροστά στα θαύματα του σύμπαντος αισθάνομαι ένα τίποτα. Καλύτερα να γυρίσω στο γραφείο» – Αλτάν, Ιταλός σκιτσογράφος «Το μυστήριο, το θαύμα, η αθωότητα, το να μην έχεις ξανακάνει κάτι, είναι οι σπόροι της δημιουργικότητας που οδηγούν στην επιτυχία». Μαρκ Σπιτς, Αμερικανός ολυμπιονίκης στην κολύμβηση «Είμαι ρεαλιστής, περιμένω θαύματα» – Γουέιν Ντάιερ, Αμερικανός συγγραφέας αυτοβοήθειας. Κι άλλο ένα, του ιδίου: «Τα θαύματα έρχονται σε στιγμές. Να είσαι έτοιμος και πρόθυμος». «Στην πραγματικότητα, η πίστη δεν πηγάζει από το θαύμα, αλλά το θαύμα από την πίστη» – Φιοντόρ Ντοστογιέφσκι, Ρώσος συγγραφέας. Ο Στέφανος Κασσελάκης, λοιπόν, όντας κάτι παραπάνω από ευκατάστατος, με εταιρείες στην αλλοδαπή, ήρθε για διακοπές στην Ελλάδα, είδε φως στην Κουμουνδούρου, μπήκε και πήρε το κόμμα, έγινε πρόεδρος του ΣΥΡΙΖΑ. Και αυτό, από μόνο του, είναι ένα θαύμα το οποίο έλαβε χώρα στην Αριστερά. Βέβαια, για να μπορέσει να κάνει την πλήρη ανατροπή -δηλαδή, να αφήσει πίσω του, δημοσκοπικά, τον Ανδρουλάκη και το ΠΑΣΟΚ- και να αντιπαλέψει την παντοκρατορία του Κυριάκου Μητσοτάκη, χρειάζεται κάτι παραπάνω από ένα θαύμα – ίσως μια πολιτική Δευτέρα Παρουσία.  Ο ίδιος, σύμφωνα με το ρεπορτάζ μου, το γνωρίζει αυτό καλά και προσπαθεί με κινήσεις εντυπωσιασμού να κερδίσει την κούρσα δημοτικότητας που θα τον καταστήσει νικητή στο βάθρο της δημοφιλίας και, αντίστοιχα, του καταλληλότερου για πρωθυπουργία. Εξ ου, λοιπόν, και η συζήτηση περί πατριωτισμού και οικογένειας, με μια εσάνς από πίστη, θρησκεία και θαύματα – κουβέντα να γίνεται και να είναι συνεχώς στην επικαιρότητα.  Αν και όπως είχε γράψει ο Γάλλος συγγραφέας Αντουάν ντε Σαιν-Εξυπερύ, «τα πραγματικά θαύματα κάνουν λίγο θόρυβο»… Copyright © 2024 Newmoney"
    },
    {
        "title": "Ευρωπαϊκή χώρα ετοιμάζεται να τερματίσει τη χρήση του Facebook | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Η ολλανδική κυβέρνηση δήλωσε την Παρασκευή ότι μπορεί να αναγκαστεί να σταματήσει να χρησιμοποιεί το Facebook μετά από προειδοποίηση της ρυθμιστικής αρχής της Ολλανδίας για την προστασία της ιδιωτικής ζωής σχετικά με τους κινδύνους που ενέχει η πλατφόρμα κοινωνικής δικτύωσης που ανήκει στη Meta. Η ολλανδική Αρχή Προστασίας Δεδομένων (DPA) εξέδωσε ανακοίνωση με την οποία συμβουλεύει το ολλανδικό υπουργείο Εσωτερικών να μην βασίζεται στις σελίδες του Facebook για την επικοινωνία με τους πολίτες, εάν δεν έχει σαφή εικόνα για το πώς το Facebook χρησιμοποιεί τα προσωπικά δεδομένα των ανθρώπων που επισκέπτονται τις κυβερνητικές σελίδες. Το Υπουργείο Εσωτερικών είχε ζητήσει προηγουμένως από την DPA να συμβουλεύσει σχετικά με το κατά πόσον η κυβέρνηση μπορεί να χρησιμοποιεί τις σελίδες του Facebook με συμβατό τρόπο. Η κυβέρνηση θέλει σαφήνεια από τη Meta «το συντομότερο δυνατό, το αργότερο πριν από τις θερινές διακοπές, σχετικά με το πώς αντιμετωπίζουν τις ανησυχίες μας», δήλωσε η Αλεξάντρα βαν Χέφελε, η Ολλανδή υπουργός Ψηφιοποίησης, σε δήλωσή της. «Διαφορετικά, σύμφωνα με τη συμβουλή της DPA, θα αναγκαστούμε να σταματήσουμε τις δραστηριότητές μας στις σελίδες του Facebook», πρόσθεσε. Ο πρόεδρος της ολλανδικής DPA ανέφερε σε δήλωσή του ότι «οι άνθρωποι που επισκέπτονται μια κυβερνητική σελίδα την εμπιστεύονται ότι οι προσωπικές και ευαίσθητες πληροφορίες τους βρίσκονται σε ασφαλή χέρια». «Το γεγονός ότι αυτό μπορεί να αφορά και πληροφορίες για παιδιά και νέους καθιστά το θέμα ακόμη πιο σημαντικό. Είναι ευάλωτοι στο διαδίκτυο και χρειάζονται επιπλέον προστασία», ανέφερε  στη δήλωση, η οποία μεταφράστηκε στα αγγλικά μέσω του Google Translate, όπως μεταδίδει το CNBC. Διαβάστε ακόμη CNBC: Τι λένε 12 Ευρωπαίοι Κεντρικοί Τραπεζίτες για τα επιτόκια – Θα μειωθούν τον Ιούνιο; Οι νέες business της οικογένειας Μουράτογλου στην Ελλάδα Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "«Σπάει ταμεία» το κάντρι άλμπουμ της Μπιγιονσέ – Πόσα αντίτυπα έχει πουλήσει (tweet) | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Το τελευταίο άλμπουμ της σταρ της αμερικανικής μουσικής Μπιγιονσέ «Cowboy Carter» εκτοξεύθηκε στην κορυφή της κατάταξης των πωλήσεων στις ΗΠΑ «Billboard 200» και στην κορυφή της κατάταξης για το είδος κάντρι, μια πρώτη για τη μαύρη καλλιτέχνιδα. Σύμφωνα με τον ιστότοπο του Billboard, πρόκειται για το όγδοο άλμπουμ στην καριέρα της Beyoncé που κατακτά την πρώτη θέση στις πωλήσεις. Billboard 200: #1(new) @Beyonce, COWBOY CARTER 407,000 [300.41 million on-demand streams | 168,000 pure sales]. — chart data (@chartdata) April 7, 2024  Έχοντας πουλήσει 407.000 αντίτυπα την εβδομάδα που ολοκληρώθηκε την 4η Απριλίου, το «Cowboy Carter» καταγράφει τις καλύτερες επιδόσεις για το 2024 και την καλύτερη επίδοση από την κυκλοφορία του “1989 (Taylor’s Version)” μιας άλλης σημαντικής τραγουδίστριας, της Τέιλορ Σουίφτ, με 1,6 εκατομμύρια άλμπουμ να έχουν πουληθεί στην κατάταξη της 11ης Νοεμβρίου του 2023. Διαβάστε ακόμη  Χρυσός: Πού οφείλεται η απότομη άνοδός του – Οι αναλυτές δίνουν απαντήσεις (πίνακες)   Συντάξεις Μαΐου 2024: «Κλείδωσαν» οι ημερομηνίες καταβολής τους   Giochi Preziosi: Αγώνας δρόμου για τη διευθέτηση χρέους €250 εκατ. από την ιταλική εταιρεία παιχνιδιών  Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "41η Μαραθώνια Πορεία Ειρήνης: Το αναλυτικό πρόγραμμα για την Κυριακή 21 Απριλίου (pic) | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Το αναλυτικό πρόγραμμα της 41ης Μαραθώνιας Πορείας Ειρήνης ανακοίνωσε η Ελληνική Επιτροπή για τη Διεθνή Ύφεση και Ειρήνη (ΕΕΔΥΕ). Συμπίπτει με την 61η επέτειο της πρώτης απαγορευμένης Πορείας Ειρήνης το 1963. Η εκκίνηση θα γίνει στις 8 π.μ. από τον Τύμβο του Μαραθώνα και ο τερματισμός στις 6.30 μ.μ. στο υπουργείο Εθνικής Άμυνας, όπου θα γίνει εκδήλωση υποδοχής των ειρηνοδρόμων. Η ΕΕΔΥΕ, σε ανακοίνωσή της αναφέρει ότι: «εκφράζοντας την έντονη ανησυχία της για την κλιμάκωση του πολέμου στη Μέση Ανατολή, μετά και την επίθεση του Ιράν στο Ισραήλ ως απάντηση στη δολοφονική επίθεση του τελευταίου στην ιρανική πρεσβεία στη Δαμασκό, απευθύνει κάλεσμα μαζικής συμμετοχής στην 41η Μαραθώνια Πορεία Ειρήνης ώστε «να αποτελέσει βήμα έκφρασης της αντίθεσης του λαού σε όλους αυτούς τους σχεδιασμούς και στην εμπλοκή της Ελλάδας. Να κλείσουν οι βάσεις του θανάτου. Να εκφραστεί η αποφασιστική αντίθεση του λαού στο να γίνει “κρέας για τα κανόνια” των ιμπεριαλιστών, για τα συμφέροντα της ελληνικής αστικής τάξης. Να καταδικαστεί αποφασιστικά η πολιτική της κυβέρνησης της ΝΔ και των κομμάτων του ευρωατλαντισμού. Να εκφραστεί η διεθνιστική αλληλεγγύη στους λαούς του κόσμου που παλεύουν για το δίκιο τους».  Το πρόγραμμα της 41ης Μαραθώνιας Πορείας Ειρήνης έχει ως εξής: 8.00 Τύμβος Μαραθώνα – Τελετή έναρξης\n8.30 Εκκίνηση πορείας\n8.40 Κατάθεση στεφάνου στην προτομή του Γρηγόρη Λαμπράκη\n9.30 Νέα Μάκρη – Στάση (έναντι Δημαρχείου)\n12.00 Ραφήνα – Στάση (Πάρκο μετά τη διασταύρωση)\n13.30 Πικέρμι – Στάση (Κτήμα Μπουτάρη – Μνημείο Αντίστασης)\n15.00 Παλλήνη – Στάση\n16.00 Αναχώρηση από Παλλήνη\n17.30 Αγ. Παρασκευή – Στάση (πλατεία Αγ. Παρασκευής)\n18.30 Υπουργείο Εθνικής Άμυνας. Τερματισμός Πορείας – Εκδήλωση. Δρομολόγια λεωφορείων προς τον Τύμβο του Μαραθώνα Για τη μετάβαση των ειρηνοδρόμων στον Τύμβο του Μαραθώνα θα αναχωρήσουν πούλμαν της ΕΕΔΥΕ από την πλατεία Κάνιγγος στις 6.30 το πρωί. Πούλμαν επίσης θα ξεκινούν από διάφορες συνοικίες της Αθήνας και του Πειραιά, για τα οποία θα υπάρχει συνεχής ενημέρωση. Έως τώρα είναι προγραμματισμένα: Επιτροπή Ειρήνης Ιλίου\n6.45 π.μ. Δημαρχείο Πετρούπολης 6.55 π.μ. ΟΤΕ Ιλίου 7 π.μ. Εκκλησία Αγ. Αναργύρων 7.05 π.μ. Στάση Μανάρα, Καματερό Επιτροπή Ειρήνης Αγίου Δημητρίου\n6.30 π.μ. Δημαρχείο Αγ. Δημητρίου 6.40 π.μ. Γυμναστική Ακαδημία (Λεωφόρος Βουλιαγμένης) Επιτροπή Ειρήνης Μεταμόρφωσης – Ν. Ηρακλείου – Ν. Ιωνίας\n6.45 π.μ. Προαστιακός, Μεταμόρφωση 6.55 π.μ. Κινηματογράφος «Τρία Αστέρια», Ν. Ηράκλειο 7 π.μ. ΟΤΕ, Νέα Ιωνία Απογευματινά πούλμαν για Αγία Παρασκευή\n4 μ.μ Ελευσίνα – Δημοτικό πάρκινγκ Σταθμοί του Μετρό που εξυπηρετούν: Παλλήνη, Αγ. Παρασκευή και υπουργείο Εθνικής Άμυνας, σταθμός του Προαστιακού: Παλλήνη. *Για περισσότερες πληροφορίες και συμμετοχές επικοινωνήστε με την ΕΕΔΥΕ στα τηλέφωνα: 2103844853, 697 4418866, από 10 π.μ.- 9 μ.μ. Διαβάστε ακόμη CNBC: Τι λένε 12 Ευρωπαίοι Κεντρικοί Τραπεζίτες για τα επιτόκια – Θα μειωθούν τον Ιούνιο; Οι νέες αφίξεις του 2024 στην Αθηναϊκή Ριβιέρα (pics) Αγορά ακινήτων: Συνεχίζονται οι ανοδικές τάσεις – Οι προκλήσεις σε Ελλάδα και Ευρώπη Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Σκρέκας: Στόχος μας, το αρνί στο Καλάθι του Πάσχα να πωλείται 10 ευρώ το κιλό ή και χαμηλότερα | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ «Οι εντατικοί έλεγχοι και η εφαρμογή διαρθρωτικών μέτρων για να μπει τάξη στην αγορά συνεχίζονται αμείωτοι ώστε να αντιμετωπιστούν οι αθέμιτες πρακτικές που θολώνουν το κριτήριο του καταναλωτή». Αυτό σημειώνει σε ανάρτησή του στα μέσα κοινωνικής δικτύωσης ο υπουργός Ανάπτυξης Κώστας Σκρέκας σχετικά με όσα ανέφερε, μιλώντας σήμερα στον τηλεοπτικό σταθμό ΑΝΤ1 ενώ πρόσθεσε ότι: «Από την αρχή του 2023 έχουν διενεργηθεί περισσότεροι από 40.000 έλεγχοι και πλέον υπάρχει μεγαλύτερη συμμόρφωση των εταιρειών στη νομοθεσία για το περιθώριο κέρδους. Το επόμενο διάστημα οι πολίτες θα έχουν στα χέρια τους τον αναβαθμισμένο e-katanalotis. Στην πλατφόρμα αυτή ο καταναλωτής μπορεί να συνθέσει από το σπίτι του τη δική του λίστα με τα προϊόντα και να κάνει σύγκριση τιμών αγοράζοντας από το σούπερ μάρκετ που μπορεί να τα προμηθευτεί φθηνότερα. Για το Πάσχα τόνισα ότι στόχος μας είναι το αρνί στο Καλάθι του Πάσχα να πωλείται 10 ευρώ το κιλό ή και χαμηλότερα ώστε να είναι γεμάτο το οικογενειακό τραπέζι. Αναλαμβάνουμε κάθε δυνατή πρωτοβουλία για την έμπρακτη στήριξη όλων των συμπολιτών μας». Πιο αναλυτικά, ο υπουργός ήταν καλεσμένος σήμερα στον ΑΝΤ1 και ερωτηθείς για τα νέα πρόστιμα που επιβλήθηκαν σε εταιρείες για παραπλάνηση των καταναλωτών, είπε ότι συνεχίζονται αδιάκοπα οι έλεγχοι στην αγορά και τα πρόστιμα στους παραβάτες, προσθέτοντας ότι έχουν αποδώσει οι έλεγχοι και τα πρόστιμα καθώς όπως προκύπτει από τους ελέγχους υπάρχουν όλο και λιγότερες παραβάσεις «Επιβλήθηκαν πρόστιμα σε εταιρείες αθέμιτες εμπορικές πρακτικές και παραπλανητικές εκπτώσεις. Εμείς βάζουμε τάξη στην αγορά, δεν πρόκειται να γίνουν ανεκτές αθέμιτες εμπορικές πρακτικές, οι οποίες μπερδεύουν και θολώνουν το κριτήριο του καταναλωτή και τελικά κοστίζουν περισσότερα στην τσέπη του. Δεν είναι εύκολο για έναν καταναλωτή να παρακολουθεί για μεγάλο χρονικό διάστημα τις τιμές. Εμείς συλλέγουμε ψηφιακά χιλιάδες τιμές και τις συγκρίνουμε. Μία από τις συνηθισμένες πρακτικές είναι η αύξηση των τιμών πριν από τις εκπτώσεις για να κατεβάσουν οι εταιρείες μετά τις τιμές. Οι έλεγχοι έχουν ξεπεράσει τις 40.000 και βλέπουμε ότι η αγορά σιγά-σιγά συμμορφώνεται. Πρέπει να προστατέψουμε τον καταναλωτή», είπε χαρακτηριστικά, μεταξύ άλλων, ο υπουργός Ανάπτυξης. Ο κ. Σκρέκας αναφέρθηκε στην αναβαθμισμένη πλατφόρμα του e-katanalotis, σημειώνοντας ότι κάθε καταναλωτής μπορεί από το κινητό του να τραβήξει μια φωτογραφία και να γράψει μια αναφορά, να την στείλει και να δοθεί έναυσμα στην ΔΙΜΕΑ για έλεγχο. Επεσήμανε ότι μέσω της πλατφόρμας μπορεί ο καταναλωτής να δημιουργήσει ένα καλάθι με τα ψώνια του και να συγκρίνει τις τιμές μεταξύ των σούπερ μάρκετ πριν προχωρήσει στις αγορές του. Ο υπουργός έκανε αναφορά στο «Καλάθι του νοικοκυριού», λέγοντας ότι συνολικά βοήθησε την κοινωνία, υποστηρίζοντας ότι «Ο πληθωρισμός μέσα στο «καλάθι του νοικοκυριού» ήταν χαμηλότερος από τον γενικότερο πληθωρισμό, όπως προέκυψε από την έρευνα της Επιτροπής Ανταγωνισμού» Είπε ακόμη ότι τις επόμενες ημέρες ενεργοποιούνται το «Καλάθι των νονών» και το «Καλάθι του Πάσχα», όπου θα περιλαμβάνονται το αρνί και το κατσίκι. Όπως τόνισε ο κ. Σκρέκας, ο στόχος για την τιμή του αρνιού στο «Καλάθι του Πάσχα» είναι να είναι στα 10 ευρώ και χαμηλότερα. Δεν θέλουμε να περιορίσουμε το κέρδος των παραγωγών, θέλουμε να περιορίσουμε το περιθώριο κέρδους των μεσαζόντων, αυτή είναι η πίεση προς τις αλυσίδες, για να μείνει η τιμή λιανικής στα 10 ευρώ και κάτω, γιατί πρέπει και να πουληθούν αυτά τα προϊόντα, αλλιώς θα υπάρχει πρόβλημα για όλη την αλυσίδα της παραγωγής από τους κτηνοτρόφους και πάνω. Πρέπει όλοι να περιορίσουν τα κέρδη τους για να μπορέσουν οι καταναλωτές να κάνουν τις αγορές τους». Απαντώντας σε κτηνοτρόφο από την Θεσσαλία, που έκανε λόγο για μεγάλο κόστος παραγωγής, ειδικά στην πολύπαθη περιοχή , ο κ. Σκρέκας υπενθύμισε ότι γνωρίζει την κατάσταση προσθέτοντας ότι «έχουμε πολλά προβλήματα στον πρωτογενή τομέα. Υπάρχουν πάνω από 30.000 αιτήσεις γεωργών και κτηνοτρόφων που έχουν πληγεί, οι υπηρεσίες δουλεύουν νυχθημερόν για να μπορέσουν να αποζημιωθούν δίκαια οι πληγέντες από την κακοκαιρία στην Θεσσαλία». Αναφερόμενος στο ζήτημα της ακρίβειας, ο κ. Σκρέκας είπε ότι έχουν γίνει βήματα αντιμετώπισής του και συνεχίζεται η μάχη, χωρίς κανείς να μπορεί να πει ότι έχει επέλθει η επιθυμητή μείωση τιμών. Είπε ωστόσο ότι «αν δείτε τον πληθωρισμό των τροφίμων, τον Ιανουάριο ήταν 8,3% και τον Μάρτιο έπεσε στο 5,3%, κατά 40%. Έχουμε λάβει μέτρα και έχουν αρχίσει να αποδίδουν όπως πχ. σε καθαριστικά σπιτιού και βρεφικές πάνες, όπου έχουμε αποπληθωριστικές τάσεις στις τιμές. Δεν πρόκειται να εφησυχάσουμε. Είδατε ότι στο ρεύμα πήραμε μέτρα και στην πορεία απέδωσαν». Υπενθυμίζεται ότι, όπως έχει ανακοινώσει το υπουργείο Ανάπτυξης, από την Δευτέρα 22 Απριλίου 2024 έως και τις 4 Μαΐου 2024 τίθεται σε ισχύ το «Καλάθι των Νονών» και από τις 24 Απριλίου 2024 έως και τις 4 Μαΐου 2024 το «Καλάθι του Πάσχα». Επιπλέον, σε ισχύ έως τις 4 Μαΐου είναι και το «Καλάθι της Σαρακοστής». Σημειώνεται ότι το «Καλάθι του Πάσχα» αποτελεί επέκταση του «Καλαθιού του Νοικοκυριού», καθώς προστίθενται τέσσερις νέες κατηγορίες τροφίμων, ώστε να αποτελέσει μία επιπλέον διέξοδο για τους καταναλωτές. Στο «Καλάθι του Πάσχα» εντάσσονται τα εξής προϊόντα: Αρνί, κατσίκι, τσουρέκι και πασχαλινά σοκολατένια αυγά και αντίστοιχα προϊόντα. Στο «Καλάθι των Νονών» εντάσσονται 12 κατηγορίες προϊόντων και δίνεται η δυνατότητα στους καταναλωτές που είναι νονοί ή γονείς μικρών παιδιών να κάνουν οικονομικότερες αγορές κατά την περίοδο του Πάσχα. Συγκεκριμένα, στο «Καλάθι των Νονών» εντάσσονται τα εξής προϊόντα: • Πασχαλινές λαμπάδες – παιχνίδια • Επιτραπέζια / Παζλ • Παιχνίδια με κούκλες, κουκλόσπιτα και άλλα αξεσουάρ (παιχνίδια μίμησης) • Βρεφικά παιχνίδια • Φιγούρες δράσης • Παιχνίδια κατασκευών και δημιουργίας (π.χ. παιχνίδια με τουβλάκια) • Οχήματα – Τηλεκατευθυνόμενα • Ηλεκτρονικά παιχνίδια • Αθλητικά παιχνίδια (π.χ. μπάλες, παιδικές μπασκέτες και τέρματα) • Λούτρινα • Μουσικά παιχνίδια • Σοκολατένια αυγά και αντίστοιχα προϊόντα (προαιρετικά). Υπενθυμίζεται ότι η λίστα με τα ήδη υπάρχοντα προϊόντα στο «Καλάθι του Νοικοκυριού» έχει ως εξής: 1 Ρύζι 2 Ψωμί για τoστ 3 Ψωμί φραντζόλα (τυποποιημένο/συσκευασμένο) 4 Φρυγανιές 5 Μακαρόνια Νο 6 6 Αλεύρι για όλες τις χρήσεις 7 Όσπρια (φακές) 8 Όσπρια (φασόλια) 9 Όσπρια (ρεβύθια) 10 Πάριζα 11 Γαλοπούλα (αλλαντικά) 12 Κατεψυγμένα ψάρια 13 Νωπό χοιρινό (συσκευασμένο ή μη) 14 Νωπό κοτόπουλο (συσκευασμένο ή μη) 15 Νωπό μοσχάρι (συσκευασμένο ή μη) 16 Γάλα φρέσκο πλήρες 17 Γάλα φρέσκο με χαμηλά λιπαρά 18 Γάλα υψηλής παστερίωσης (μακράς διάρκειας) πλήρες 19 Γάλα υψηλής παστερίωσης (μακράς διάρκειας) με χαμηλά λιπαρά 20 Γάλα εβαπορέ 21 Γιαούρτι από γάλα αγελάδος χωρίς γεύσεις 22 Γιαούρτι από γάλα αγελάδος χωρίς γεύσεις με χαμηλά λιπαρά 23 Τυρί φέτα 24 Λευκό τυρί 25 Τυρί γκούντα 26 Τυρί με χαμηλά λιπαρά 27 Χυμός τομάτας διατηρημένος 28 Αυγά (κλωβοστοιχίας και αχυρώνα) 29 Μαργαρίνες 30 Ελαιόλαδο 31 Ηλιέλαιο 32 Κατεψυγμένα λαχανικά (τουλάχιστον δύο από αρακάς, μπάμιες, φασολάκια) 33 Λευκή ζάχαρη 34 Γλυκαντικές ουσίες κατάλληλες για διαβητικούς 35 Προϊόντα βρώμης (τουλάχιστον ένα) 36 Κρέμα βρεφικής ηλικίας 37 Γάλα βρεφικής ηλικίας 38 Ελληνικός καφές 39 Στιγμιαίος καφές 40 Γαλλικός καφές 41 Χυμός πορτοκάλι 42 Απορρυπαντικά πλυντηρίου ρούχων (υγρά και σε σκόνη – όχι ταμπλέτες) 43 Απορρυπαντικά για σφουγγάρισμα και καθαρισμού επιφανειών – χλωρίνες 44 Απορρυπαντικά πιάτων για πλύσιμο στο χέρι 45 Χαρτί κουζίνας 46 Χαρτί υγείας 47 Οδοντόκρεμες 48 Σερβιέτες ή ταμπόν 49 Σαμπουάν 50 Σαπούνια σε στερεή κατάσταση 51 Πάνες ακράτειας 52 Πάνες για μωρά 53 Μωρομάντηλα 54 Σαμπουάν για μωρά 55 Τροφές για σκύλους 56 Τροφές για γάτες Στο «Καλάθι της Σαρακοστής» έχουν ενταχθεί τα εξής προϊόντα: Χαλβάς Νηστίσιμες Σαλάτες (αλοιφές – λ.χ. μελιτζανοσαλάτες, ταραμοσαλάτες) κ.ο.κ.) Κατεψυγμένα θαλασσινά (δύο τουλάχιστον είδη). Διαβάστε ακόμη Υπέρβαση στόχων και «χρυσά» έσοδα για τις εταιρείες πληροφορικής – Οι προβλέψεις για νέα ρεκόρ (pic) Η ιταλική οικονομία είναι ο νέος αδύναμος κρίκος – Γιατί δεν ισχύει πλέον το… «ούνα φάτσα, ούνα ράτσα» Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Κάζακς (ΕΚΤ): Είναι πολύ νωρίς για να κηρύξουμε τη νίκη επί του πληθωρισμού | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Είναι ακόμη πολύ νωρίς για να δηλώσουμε ότι ο πληθωρισμός στη ζώνη του ευρώ έχει νικηθεί, ακόμη και αν η Ευρωπαϊκή Κεντρική Τράπεζα βρίσκεται σε καλό δρόμο για την πρώτη μείωση των επιτοκίων της τον Ιούνιο, δήλωσε το μέλος του Διοικητικού Συμβουλίου Μάρτινς Κάζακς. Ο κίνδυνος αύξησης των τιμών με μεγαλύτερη επιμονή από την αναμενόμενη -κάτι που βιώνουν οι ΗΠΑ αυτή τη στιγμή- «είναι μέρος του παιχνιδιού», δήλωσε ο Λετονός επικεφαλής της κεντρικής τράπεζας σε συνέντευξή του στην Ουάσινγκτον, όπου συμμετέχει στις εαρινές συνεδριάσεις του Διεθνούς Νομισματικού Ταμείου και της Παγκόσμιας Τράπεζας. «Αυτός είναι ο λόγος για τον οποίο δεν λέω ότι έχουμε γυρίσει τη γωνία», δήλωσε ο Καζάκς. «Πρέπει να παραμείνουμε προσεκτικοί, διότι θα ήταν πολύ δύσκολο να αρχίσουμε να αυξάνουμε τα επιτόκια στη μέση του κύκλου». Ο πληθωρισμός στη ζώνη του ευρώ επιβραδύνθηκε πρόσφατα στο 2,4%, αν και η αύξηση των τιμών στον τομέα των υπηρεσιών έχει κολλήσει στο διπλάσιο του στόχου του 2% εδώ και μήνες. Τα προκαταρκτικά στοιχεία υποδηλώνουν εν τω μεταξύ ότι οι αυξήσεις στις αμοιβές των εργαζομένων – βασικό σημείο εστίασης για τους υπεύθυνους χάραξης πολιτικής – ισοπεδώνονται, μεταδίδει το Bloomberg. Αυτό επέτρεψε στην ΕΚΤ να σηματοδοτήσει ότι πιθανότατα θα μειώσει το κόστος δανεισμού τον Ιούνιο, εκτός εάν οι οικονομικές προοπτικές αλλάξουν δραστικά στο μεταξύ, αλλά το τι θα συμβεί μετά από αυτό είναι λιγότερο σαφές. Ο Καζάκς προέτρεψε για μια «συνεπή, εξαρτώμενη από τα δεδομένα» προσέγγιση της νομισματικής χαλάρωσης, προσθέτοντας ότι δεν βλέπει την ανάγκη να “βιαστούμε” να κατέβουμε σε επίπεδα όπου το κόστος δανεισμού θα σταματήσει να συγκρατεί τη δραστηριότητα. «Ναι, η οικονομία δεν είναι ισχυρή, αλλά φαίνεται ότι η εμπιστοσύνη βελτιώνεται», δήλωσε. «Δεν βρισκόμαστε σε κατάσταση κρίσης».\nΟι επενδυτές τιμολογούν σήμερα μεταξύ τριών και τεσσάρων μειώσεων από την ΕΚΤ φέτος, εκτίμηση που ο Καζάκς έκρινε ότι συνάδει με τις οικονομικές προοπτικές της ίδιας της κεντρικής τράπεζας. Ορισμένοι αξιωματούχοι ανησυχούν ότι τα περιθώρια ελιγμών της ΕΚΤ θα είναι περιορισμένα εάν η Fed αναγκαστεί να αναβάλει τη μείωση των επιτοκίων λόγω των επίμονων πιέσεων στις τιμές. Το μέλος του Αυστριακού Διοικητικού Συμβουλίου Ρόμπερτ Χόλτσμαν δήλωσε ότι θα ήταν δύσκολο να απομακρυνθεί πολύ από το αντίστοιχο αμερικανικό σενάριο σε ένα τέτοιο σενάριο. Ο Καζάκς αναγνώρισε ότι υπάρχουν δεσμοί μεταξύ των δύο οικονομιών που οι αξιωματούχοι της ΕΚΤ πρέπει να λαμβάνουν υπόψη τους κατά τη χάραξη πολιτικής. «Φυσικά και ζούμε στον ίδιο πλανήτη», είπε. «Οι οικονομίες μας είναι συνδεδεμένες, ιδίως οι χρηματοπιστωτικές αγορές. Αυτό θα επηρεάσει σε κάποιο βαθμό τον τρόπο με τον οποίο λαμβάνουμε τις αποφάσεις μας, αλλά η εντολή μας είναι η σταθερότητα των τιμών για τη ζώνη του ευρώ». Διαβάστε ακόμη Ανάφλεξη στη Μέση Ανατολή: Πυραυλική επίθεση του Ισραήλ σε στρατιωτική εγκατάσταση στο Ιράν Τι φοβίζει τον Απόστολο Βακάκη και η μεταβλητή για τη μερισματική πολιτική της Jumbo Ρεύμα: Αύξηση 40 ευρώ μέσα σε 6 ημέρες για την τιμή στη χονδρική (pic) Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Αγορά ακινήτων: Συνεχίζονται οι ανοδικές τάσεις – Οι προκλήσεις σε Ελλάδα και Ευρώπη | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Επιμένουν οι ανοδικές τάσεις στις τιμές της αγοράς ακινήτων σύμφωνα με αποτελέσματα ερευνών και στοιχείων που δίνονται στη δημοσιότητα από μεσιτικά γραφεία και εταιρίες ακινήτων. Την ίδια όμως στιγμή τα χαρακτηριστικά των ακινήτων που ζητούνται τόσο σε οικιστικό επίπεδο όσο και σε επαγγελματικό διαφοροποιούνται. Ειδικότερα, σύμφωνα με την τελευταία έρευνα της RE/MAX Ελλάς σε ετήσια βάση για το 2023 παρατηρήθηκε αισθητή άνοδος στις τιμές πώλησης των ακινήτων με τη μέση αύξηση να διαμορφώνεται στο 12% για όλες τις κατηγορίες ακινήτων ανεξαρτήτως έτους κατασκευής. Η αύξηση αυτή οφείλεται σε μεγάλο βαθμό στην αυξημένη ζήτηση, τη σταδιακά βελτιωμένη αγοραστική δύναμη του Έλληνα καταναλωτή μετά το πέρας των μνημονίων και της υγειονομικής κρίσης του κορονοϊού, την αναζήτηση για καλύτερες και πιο ποιοτικές κατοικίες, αλλά και στο ό,τι ο Έλληνας εξακολουθεί να εμπιστεύεται το ακίνητο ως την πιο ασφαλή επένδυση. Η αγορά ακινήτων στην Ελλάδα εξακολουθεί να αποτελεί έναν από τους βασικούς πυλώνες της οικονομίας και μετά από μια περίοδο οικονομικής αστάθειας και ύφεσης, η αγορά του real estate στην Ελλάδα βρίσκεται σε φάση ανάκαμψης. Η επιστροφή στην οικονομική σταθερότητα και σε θετικούς ρυθμούς ανάπτυξης, σε συνδυασμό με την αύξηση του τουρισμού και την προσέλκυση ξένων επενδυτών στη χώρα, έχουν δώσει ισχυρή ώθηση στην αγορά συμβάλλοντας σημαντικά στην αύξηση του ενδιαφέροντος για ακίνητα συμπαρασύροντας και τις τιμές, εκτιμά η RE/MAX Σύμφωνα με τα επίσημα στοιχεία που συγκεντρώθηκαν από αγοραπωλησίες που πραγματοποιήθηκαν το 2023 μέσω της RE/MAX Ελλάς, του μεγαλύτερου κτηματομεσιτικού δικτύου της χώρας εδώ και 22 χρόνια με 81 γραφεία και πάνω 1.100 συμβούλους ακινήτων σε ολόκληρη την επικράτεια, η αύξηση που προκύπτει στις τιμές αγοραπωλησιών των νεόδμητων ακινήτων έως 5 ετών είναι 11% και 13% στα ακίνητα από 5 ετών και άνω σε σχέση με το προηγούμενο έτος. Ενδεικτικό της ανοδικής πορείας της αγοράς των ακινήτων είναι το γεγονός ότι η RE/MAX Ελλάς το 2023 παρουσίασε συνολική αύξηση πωλήσεων κατά 26,14% και συναλλαγών (πράξεις) κατά 14,24%. O μεγαλύτερος όγκος αγοραστών ακινήτων προέρχονται από την Ελλάδα, ενώ οι ξένοι δεν περιορίζονται να αγοράσουν ακίνητα μόνο σε τουριστικά μέρη ή στην Αθήνα και την Θεσσαλονίκη αλλά έχουν επεκτείνει το ενδιαφέρον τους και σε άλλες περιοχές που δεν παρουσίαζαν μέχρι πρόσφατα έντονη ζήτηση. Το στοιχείο αυτό αποδεικνύει ότι το ελληνικό Real Estate είναι βασικός «παίχτης» στην παγκόσμια αγορά ακινήτων και συναγωνίζεται επάξια παραδοσιακές αγορές όπως είναι η Ισπανία, η Πορτογαλία και η Ιταλία όσον αφορά στο ενδιαφέρον ξένων αγοραστών, αναφέρει επίσης ή έρευνα. Ειδικότερα για το νομό Αττικής καταγράφηκε αύξηση στις τιμές των νεόδμητων ακινήτων ηλικίας έως 5 ετών κατά μέσο όρο 10.6%, στα μεταχειρισμένα ηλικίας άνω των 5 ετών η αύξηση ανήλθε κατά μέσο όρο στο 13,1%. Ειδικότερα, στο κέντρο της Αθήνας, για τα νεόδμητα ακίνητα έως 5 ετών παρατηρήθηκε αύξηση της τάξεως του 4,9% διαμορφώνοντας τη μέση τιμή πώλησης στα 3.439 ευρώ ανά τ.μ. Η ανοδική τάση ήταν αποτέλεσμα της αύξησης των τιμών σε όλες τις περιοχές του κέντρου, με τις μεγαλύτερες αλλαγές να σημειώνονται στην περιοχή των Αμπελοκήπων και Ζωγράφου. Παράλληλα, καταγράφηκε σημαντική αύξηση 9,9% στα ακίνητα ηλικίας 5 ετών και άνω, με τη μέση τιμή πώλησης να διαμορφώνεται στα 2.299 ευρώ ανά τετραγωνικό μέτρο. Σύμφωνα με τις ολοκληρωμένες αγοραπωλησίες του δικτύου της RE/MAX Ελλάς στην Αθήνα, στις περιοχές Ζωγράφου και Χίλτον καταγράφεται η μεγαλύτερη μεταβολή τιμής ανά τ.μ. σε ακίνητα ηλικίας άνω των 5 ετών. Στοιχεία για μια δημοφιλή περιοχή της Αθήνας, τα Βόρεια Προάστια δίνει η Prosperty. Ειδικότερα με βάση τα στοιχεία της Prosperty, αναδεικνύονται οι δέκα περιοχές με τις υψηλότερες τιμές για αγορά σπιτιού στα βόρεια προάστια. Στην κορυφή της λίστας διακρίνεται το Παλαιό Ψυχικό ως η πιο ακριβή περιοχή με μέση τιμή ανά τετραγωνικό μέτρο που φτάνει τα 3769 ευρώ και μέση επιφάνεια των πωλούμενων ακινήτων ανέρχεται σε 260τ.μ. Στη δεύτερη θέση βρίσκεται η Φιλοθέη με μέση τιμή/τ.μ. 3.604 ευρώ/ τ.μ με μέση επιφάνεια 227 τ.μ., ενώ στην τρίτη θέση είναι τα Βριλήσσια με μέση τιμή 3.604/τ.μ και μέση επιφάνεια 150 τετραγωνικών μέτρων. Ακολουθεί το Νέο Ψυχικό με μέση τιμή πώλησης 3.527 ευρώ/τ.μ με μέση επιφάνεια τα 120 τ.μ, Παπάγου με 3.489 ευρώ/τμ με μέση επιφάνεια 144 τ.μ, Αγία Παρασκευή με 3.485 ευρώ /τμ και μέση επιφάνεια118 τ.μ, ο Χολαργός με 3.370 ευρώ/τ.μ και μέση επιφάνεια 117 τμ, το Χαλάνδρι με 3.254 ευρώ/τμ και μέση επιφάνεια τα 133 τ.μ, , η Πέυκη με 3.189 ευρώ/τμ και μέση επιφάνεια τα 128 τμ και στη δέκατη θέση τα Μελίσσια με 3.156 ευρώ το τμ και μέση επιφάνεια τα 150 τμ. H Prosperty διαθέτει δεδομένα που αφορούν τις γειτονιές των παραπάνω προαστίων μιας και παρατηρείται και διαφοροποίηση στις τιμές ανά γειτονιά σε κάθε προάστιο. Γνωρίζοντας τις τιμές και τη συγκέντρωση ακινήτων προς πώληση κι ενοικίαση, μπορούν να εξαχθούν σημαντικά συμπεράσματα και σε επίπεδο γειτονιάς. Την ίδια στιγμή η Prosperty δίνει στοιχεία για τις 5 πιο οικονομικές περιοχές στα Βόρεια Προάστια για αγορά σπιτιού: Ειδικότερα, οι πέντε περιοχές με τις χαμηλότερες τιμές είναι το Κρυονέρι με 1.823 ευρώ/τμ, ο ‘Αγιος Στέφανος με 1.838 ευρώ το τμ, η Σταμάτα με 2.048 ευρώ το τμ, ο Διόνυσος με 2.054 ευρώ το τμ και η Ροδόπολη με 2.081 ευρώ το τμ. Σε αυτές τις περιοχές διακρίνει κανείς σύμφωνα με τα στοιχεία της Prosperty ότι πρόκειται για μεγάλου μεγέθους ακίνητα όπως φαίνεται από τους μέσους όρους τετραγωνικών μέτρων που κυμαίνονται μεταξύ 214 τμ και 370 τμ ανάλογα με την περιοχή. Αν αναζητά κάποιος να νοικιάσει ακίνητο στα Βόρεια Προάστια, η Φιλοθέη εμφανίζεται πρώτη στη λίστα των πιο ακριβών περιοχών για ενοικίαση, με μέση τιμή 14,23 ευρώ/ τ.μ. (για ένα οικιστικό ακίνητο 90 τ.μ). Ακολουθεί το Παλαιό Ψυχικό με 1.272 ευρώ (πάντα για ακίνητο 90 τμ), η Κηφισιά με 1.073 ευρώ, το Μαρούσι με 1.039 ευρώ, το Χαλάνδρι με 1.032 ευρώ, το Νέο Ψυχικό με 1.024 ευρώ, η Εκάλη με 1.011 ευρώ, η Αγία Παρασκευή με 1.009 και τα Μελίσσια με 995 ευρώ. Αντίστοιχα, οι 5 πιο φθηνές περιοχές για ενοικίαση σήμερα στα Βόρεια Προάστια για ένα σπίτι 90 τ.μ. είναι οι ακόλουθες: Διόνυσος 732 ευρώ, Ροδόπολη 762 ευρώ, ‘Αγιος Στέφανος 771 ευρώ, Δροσιά 797 ευρώ και ‘Ανοιξη 808. Στο βόρεια προάστια παρατηρείται τα τελευταία χρόνια μια έντονη δραστηριότητα σε σχέση με νέες κατασκευές. Παρακάτω βλέπουμε το ποσοστό των ακινήτων που βρίσκονται σήμερα προς πώληση και πόσο της % από αυτά τα ακίνητα αφορούν ακίνητα τα οποία έχουν κατασκευαστεί από το 2015 μέχρι και σήμερα. ●Βριλήσσια με 61,33% ●Αγία Παρασκευή με 50,23% ●Χολαργός με 42,67% ●Χαλάνδρι με 38,33% ●Νέο Ψυχικό με 38,14% ●Πεύκη με 36,20% ●Μελίσσια με 35,30% ●Ηράκλειο με 34,42% ●Παπάγου με 33,51% ●Νέα Ερυθραία με 27,03% Οι προκλήσεις Τις εκτιμήσεις για την αγορά ακινήτων και τις επιμέρους προκλήσεις διατύπωσαν στελέχη της αγοράς στο πρόσφατο οικονομικό φόρουμ των Δελφών. Ειδικότερα ο Αριστοτέλης Καρυτινός, CEO Prodea Investments τόνισε ότι οι υπέρογκες τιμές πλέον των ακινήτων έχουν προκύψει από την 12χρονη κρίση, τον «εγκλωβισμό» πολλών ακινήτων, αλλά και από την τεράστια ζήτηση. Ο Γιάννης Δεληκανάκης, Founder & CEO, Southrock Asset Management, επισήμανε ότι η προσθήκη αξίας σε επενδύσεις ακινήτων και ιδιαίτερα σε τουριστικά ακίνητα είναι σήμερα απόλυτα συνυφασμένη με την αειφορία και τη δημιουργία ωφελειών για όλα τα εμπλεκόμενα μέρη, ιδιαίτερα για τις τοπικές κοινωνίες. Ήπια δόμηση, έργα υποδομής, πρόβλεψη για κατοικίες προσωπικού και πράσινη πιστοποίηση είναι στοιχεία προστιθέμενης αξίας στην επένδυση και όχι κόστος. Ο Στράτος Παραδιάς, πρόεδρος ΠΟΜΙΔΑ & UIPI, Greece χαρακτήρισε πανευρωπαϊκό το φαινόμενο της απροθυμίας για ενοικίαση κύριας κατοικίας, με κύριους λόγους για αυτό την παλαίωση του δυναμικού των ακινήτων, την άσχημη συμπεριφορά μερίδας ενοικιαστών, χωρίς να ληφθούν αντίστοιχα μέτρα από το κράτος, ενώ είναι και η μεγάλη φορολογική επιβάρυνση στα ενοίκια. Η πρόταση της ΠΟΜΙΔΑ είναι η απουσία φόρου εισοδήματος για κάθε κενό σπίτι που βγαίνει στην αγορά. Στοιχεία για τα κτίρια χωρίς χρήση στην Αθήνα έδωσε ο διευθύνων σύμβουλος της Dimand Δημήτρης Ανδριόπουλος. Το 2015 ανακαλύψαμε ότι οι πόλεις είναι γεμάτες εγκαταλελειμμένα κτίρια. Τα τελευταία 9 χρόνια, από 220.000 τμ σε 15 projects, προσθέσαμε σε καινούρια δόμηση μόλις 27.000 τμ, είπε. Είναι πολύ σημαντικό οι νέες αυτές χρήσεις να είναι γραφεία και διαδικασίες «πορτοκαλί» οικονομίας με δράσεις καινοτομίας, δημιουργίας και πολιτισμού, ακόμα και κατοικίες.  Ο Χριστόφορος Στράτος, CEO Resolute Hellas, ανέφερε ότι η μεγαλύτερη πρόκληση στην Ευρώπη και την Ελλάδα αυτή τη στιγμή είναι να βρεθούν νέες χρήσεις για παλαιά κτίρια και να γίνουν αποτελεσματικά για τις σύγχρονες κοινωνίες. Στην παρούσα φάση, χρειάζονται περισσότερες κοινωνικές κατοικίες, αλλά και αλλαγές στο ρυθμιστικό και φορολογικό πλαίσιο που θα οδηγήσουν σε πιο εύκολο μετασχηματισμό των πόλεων. Ο Γιώργος Κορμάς, Resolute Cepal Greece Senior Advisor/ Resolute Group Greece Vice Chairman, Board of Directors, Greece αναφέρθηκε στην ανάγκη για σωστό σχεδιασμό στην ενεργειακή μετάβαση των ακινήτων, προκειμένου να ενταχθεί ομαλά στον αστικό ιστό. O Παναγιώτης Καπετανάκος, Διευθύνων Σύμβουλος της Noval Property επισήμανε ότι υπάρχει μια δομική ανισορροπία μεταξύ προσφοράς και ζήτησης. Έχουμε, εξήγησε, χαμηλή προσφορά ποιοτικών προϊόντων, αλλά ισχυρή ζήτηση, σε αντίθεση με άλλες ευρωπαϊκές αγορές, όπου συμβαίνει το αντίθετο. Ειδικότερα, παρουσιάζεται μεγάλη ζήτηση για πράσινα γραφεία, logistics, για όλα τα είδη των κατοικιών, καθώς και για εμπορικά κέντρα και εμπορικά πάρκα. Κατά τη γνώμη μου, συμπλήρωσε, αυτή η ανισορροπία μεταξύ προσφοράς και ζήτησης δεν φαίνεται ότι θα μεταβληθεί τα αμέσως επόμενα χρόνια. Σε αυτό το πλαίσιο, είναι πολύ σημαντικός ο ρόλος των εταιρειών επένδυσης ακινήτων, οι οποίες μπορούν σε ένα περιβάλλον πολιτικής και οικονομικής σταθερότητας να επιτελέσουν το έργο τους αποτελεσματικά, συμβάλλοντας ταυτόχρονα στην προαγωγή της βιώσιμης ανάπτυξης, πρόσθεσε. Διαβάστε ακόμη Σαμ Μπάνκμαν Φριντ: Το «κελί 33» και η «παιδική» φυλακή (pics) Οι νέες business της οικογένειας Μουράτογλου στην Ελλάδα Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "καταστήματα | newmoney",
        "body": "ΕΠΙΚΟΙΝΩΝΙΑ Την Κυριακή των Βαΐων, πριν από τη Μεγάλη Εβδομάδα, τα καταστήματα θα είναι ανοιχτά Μια Κυριακή πριν τη Μεγάλη Εβδομάδα τα καταστήματα θα είναι ανοιχτά Ποιες ημέρες θα παραμείνουν κλειστά τα καταστήματα  Υψηλόβαθμα στελέχη των Abercrombie & Fitch, Levi Straus, Under Armour και Walmart, μεταξύ άλλων, μίλησαν για τις αλλαγές που θα λάβουν χώρα στο χώρο την επόμενη πενταετία Η σουηδική εταιρεία ρούχων δήλωσε ότι αξιολογεί «με συνέπεια» το χαρτοφυλάκιο των καταστημάτων της Ο κατάλογος με τους πλειστηριασμούς που δρομολογεί η ΑΑΔΕ - Η διαδικασία και οι προβλέψεις της νομοθεσίας - Πώς μπορεί να ανακοπεί ο πλειστηριασμός με ένταξη του οφειλέτη σε πρόγραμμα ρύθμισης οφειλών Το προτεινόμενο ωράριο λειτουργίας για τα μικρά εμπορικά καταστήματα από τις 11 π.μ. έως τις 6 μ.μ. Τι ισχύει για τα σούπερ μάρκετ ΦΟΡΤΩΣΗ ΠΕΡΙΣΣΟΤΕΡΩΝ Copyright © 2024 Newmoney"
    },
    {
        "title": "Λίντνερ: Κατηγορηματικό «όχι» σε νέες εκδόσεις ευρωομολόγων | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Την κατηγορηματική αντίθεση του σε ένα νέο γύρο έκδοσης ευρωομολόγων εξέφρασε για άλλη μια φορά ο Γερμανός υπουργός Οικονομικών, Κρίστιαν Λίντνερ, αυτή τη φορά από την Ουάσιγκτον που βρίσκεται για τη διπλή σύνοδο ΔΝΤ και Παγκόσμιας Τράπεζας. Σύμφωνα με το Bloomberg, ο Γερμανός υπουργός μιλώντας στο περιθώριο των συναντήσεων εξέφρασε τη σταθερή αντίθεση του στην προοπτική κοινής έκδοσης χρέους από την ΕΕ, με το επιχείρημα πως κάθε κράτος μέλος θα πρέπει να έχει την ευθύνη για τα δικά του οικονομικά. «Για οικονομικούς λόγους, η ευθύνη για τα δικά μας εθνικά οικονομικά δεδομένα δεν πρέπει να μπερδευτεί» υποστήριξε στο Bloomberg. Η συζήτηση έχει φουντώσει εκ νέου στους κόλπους της ΕΕ με αφορμή την αναζήτηση τρόπων για να χρηματοδοτηθεί η ενεργειακή μετάβαση των οικονομιών, η στροφή στη ψηφιακή οικονομία, αλλά και η κάλυψη των αυξημένων αμυντικών δαπανών απέναντι στην απειλή που ελλοχεύει πλέον από τη Ρωσία στα ανατολικά σύνορα της ενωμένης Ευρώπης. Ο Κρίστιαν Λίντνερ επανέλαβε τις διαφωνίες του ξεκαθαρίζοντας ότι το Βερολίνο δεν θα δεχτεί κοινή έκδοση χρέους, την ώρα που ομόλογοι του προσπαθούσαν – στις συζητήσεις της Ουάσιγκτον – να προωθήσουν το ακριβώς αντίθετο, εκφράζοντας την πεποίθηση ότι η έκδοση ευρωομολόγων είναι ο καλύτερος (και φτηνότερος) τρόπος να συγκεντρωθούν τα απαραίτητα κονδύλια. Ανάμεσα στους υπέρμαχους της πρότασης ο Ισπανός υπουργός Οικονομικών, Κάρλος Κουέρπο, που υποστήριξε πως είναι μια… εύλογη κίνηση, αλλά και ο Πολωνός υπουργός Οικονομικών Άντζεϊ Ντομάνσκι, ο οποίος στάθηκε κυρίως στην ανάγκη να χρηματοδοτηθούν οι νέες αμυντικές δαπάνες. Μάλιστα, η άποψη του τελευταίου έχει ιδιαίτερη σημασία δεδομένου πως θα είναι και η «γραμμή» που θα προωθήσει η Βαρσοβία κατά την ανάληψη της προεδρίας της ΕΕ, την επόμενη χρονιά. «Εάν υπάρχει βούληση θα βρεθεί και ο νομικός τρόπος, όχι μόνο για τη Γερμανία, αλλά και για πολλούς ακόμη» τόνισε από την πλευρά του ο Ισπανός υπουργός, απαντώντας ουσιαστικά στο επιχείρημα του Βερολίνου ότι τα χέρια του είναι… δεμένα μετά την περσινή απόφαση του Συνταγματικού Δικαστηρίου της Καρλσρούης που υιοθέτησε μια αυστηρή απόδοση όσον αφορά τα νομικά όρια ευελιξίας του κρατικού δανεισμού. Πάντως, ανεξαρτήτως της Καρλσούης, ο Λίντνερ ξεκαθάρισε πως δεν έχει να κάνει μόνο με τους περιορισμούς της Δικαιοσύνης. «Δεν εναντιωνόμαστε στην κοινή έκδοση χρέους μόνο για νομικούς λόγους» ξεκαθάρισε. Κατά την άποψη του δε, τα αποτελέσματα του μέγα πακέτου των 800 δισ. ευρώ της πανδημίας, που χρηματοδοτήθηκε με ευρωομόλογα, ήταν αμφιλεγόμενα και για το λόγο αυτό το συγκεκριμένο πρότυπο δεν θα πρέπει να επαναληφθεί. Διαβάστε ακόμη Υπέρβαση στόχων και «χρυσά» έσοδα για τις εταιρείες πληροφορικής – Οι προβλέψεις για νέα ρεκόρ (pic) Η ιταλική οικονομία είναι ο νέος αδύναμος κρίκος – Γιατί δεν ισχύει πλέον το… «ούνα φάτσα, ούνα ράτσα» Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Χρηματιστήριο σιτηρών για τα μέλη της BRICS δρομολογεί ο Πούτιν | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Tη δημιουργία χρηματιστηριακής αγοράς σιτηρών στο πλαίσιο της ομάδας των BRICS έχει βάλει σκοπό η Μόσχα. Σύμφωνα με δημοσίευμα του Reuters, που επικαλείται πηγές από το Κρεμλίνο, ο Βλαντιμίρ Πούτιν έδωσε εντολή στην κυβέρνηση να προχωρήσει στη διαμόρφωση σχετικής πρότασης που θα αφορά τη διευκόλυνση του εμπορίου μεταξύ των κρατών μελών της ομάδας. Στην ομάδα εντάσσονται, πέρα από τη Ρωσία, η Κίνα, η Βραζιλία, η Ινδία και η Νότιος Αφρική, ενώ πρόσκληση εισδοχής έχουν λάβει επίσης από πέρυσι η Αίγυπτος, η Αιθιοπία, το Ιράν, η Σαουδική Αραβία και τα Ηνωμένα Αραβικά Εμιράτα. Με τη νέα διεύρυνση η αγορά των BRICS ενισχύεται περαιτέρω και προφανώς αναβαθμίζεται περαιτέρω για τη Ρωσία, εν μέσω κυρώσεων, κάτι που προφανώς το Κρεμλίνο επιθυμεί να εκμεταλλευτεί για τη μέγιστη προώθηση των προϊόντων της, στην προκειμένη περίπτωση των σιτηρών. Η ιδέα επικεντρώνεται στη δημιουργία μιας πλατφόρμας που θα επιτρέπει στους αγοραστές να αγοράζουν απευθείας από τους παραγωγούς, κάτι που ο Πούτιν έχει ήδη εμφανιστεί να στηρίζει ενόψει της συνόδου κορυφής, τον Οκτώβριο. Σύμφωνα με το Reuters, το Κρεμλίνο ζήτησε η πρόταση να είναι έτοιμη για να παρουσιαστεί μέχρι την 1η Ιουλίου από τον πρωθυπουργό, Μιχαήλ Μισούστιν και την επικεφαλής της Κεντρικής Τράπεζας της Ρωσίας, Ελβίρα Ναμπιουλίνα. Παράλληλα φαίνεται πως ο Βλαντιμίρ Πούτιν έδωσε εντολή προς την κυβέρνηση και τα αρμόδια υπουργεία να δρομολογήσουν επιπρόσθετα μέτρα στήριξης προς τους αγρότες, συμπεριλαμβανομένης της χορήγησης επιδομάτων για την προμήθεια καυσίμων. Διαβάστε ακόμη Υπέρβαση στόχων και «χρυσά» έσοδα για τις εταιρείες πληροφορικής – Οι προβλέψεις για νέα ρεκόρ (pic) Η ιταλική οικονομία είναι ο νέος αδύναμος κρίκος – Γιατί δεν ισχύει πλέον το… «ούνα φάτσα, ούνα ράτσα» Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Υπέρβαση στόχων και «χρυσά» έσοδα για τις εταιρείες πληροφορικής – Οι προβλέψεις για νέα ρεκόρ (pic) | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Μια τετραετία «γεμάτη», με υψηλούς ρυθμούς ανάπτυξης, με ισχυρό διψήφιο μέσο ποσοστό αύξησης των εσόδων και της κερδοφορίας των ομίλων που δραστηριοποιούνται σε αυτόν, συμπληρώνει ο κλάδος της πληροφορικής στην Ελλάδα. Οι εταιρείες, εισηγμένες και μη, όχι μόνο δεν… ανακόπτουν τις ταχύτητες τους, στην «καρδιά» του Ψηφιακού Μετασχηματισμού της ελληνικής οικονομίας, σε δημόσιο και ιδιωτικό τομέα (παρότι θα υπήρχαν λόγοι για να συμβεί κάτι τέτοιο, σε ορισμένες τουλάχιστον περιπτώσεις, εξ αιτίας των καθυστερήσεων κυρίως σε διαγωνισμούς για έργα χρηματοδοτούμενα από το Ταμείο Ανάκαμψης ή και των μόνιμων πια, σοβαρών ελλείψεων σε αντίστοιχο με τον όγκο τους εξειδικευμένο προσωπικό), αλλά αντιθέτως φαίνεται να επιταχύνουν όσο προχωράει και το 2024. Υπάρχουν περιπτώσεις μάλιστα που επιχειρήσεις πληροφορικής σημειώνουν διαδοχικά ρεκόρ οικονομικών επιδόσεων, ή υπερβαίνουν ακόμα και τους στόχους οι οποίοι είχαν τεθεί σε προηγούμενο διάστημα για το σύνολο μιας χρήσης, με ένα από τα πρώτα παραδείγματα σε αυτό την πορεία της Uni Systems. Η μη εισηγμένη θυγατρική του ομίλου Quest (με εισηγμένη τη μητρική Quest Holdings), η οποία αποτελεί τη «ναυαρχίδα» του Θεόδωρου Φέσσα στην πληροφορική και βασικό όχημα για νέες εξαγορές, «έγραψε» το 2023 έσοδα ύψους 214,185 εκατ. ευρώ (+21,8%), από 175,867 εκατ. ευρώ το 2022, ενώ οι εκτιμήσεις της διοίκησης έφταναν γύρω στα 190 εκατ. ευρώ, με τα κέρδη προ φόρων ανεβασμένα κατά 25,6%. Δηλαδή, 24 εκατ. ευρώ πάνω από τον αρχικό στόχο, έστω και αν η απορρόφηση των κονδυλίων του RRF για τα ψηφιακά έργα του δημοσίου κυμάνθηκε πέρσι σε πολύ χαμηλά επίπεδα. Το 50% του κύκλου εργασιών των υπηρεσιών πληροφορικής (IT Services) για την Quest (Uni Systems, Intelli Solutions, Team Candi) πάντως προέρχονται από τις δραστηριότητες στο εξωτερικό. Πράγμα το οποίο αποδεικνύει τη δυναμική των Ελλήνων του κλάδου και εκτός συνόρων, με το συνολικό ανεκτέλεστο συμβασιοποιημένων έργων της Uni Systems να ξεπερνά τα 550 εκατ. ευρώ και να υπόσχεται «πολύ δουλειά» και για το μέλλον. Η δε πρόβλεψη εσόδων αγγίζει τα 300 εκατ. ευρώ έως το 2026… Γενικότερα, αν αθροιστούν τα ετήσια αποτελέσματα που ανακοίνωσαν ως τώρα 9 εισηγμένες οι οποίες δραστηριοποιούνται πλήρως ή κατά ένα μεγάλο ποσοστό στον κλάδο (Ideal Holdings, Quest, Austriacard) τα μεν έσοδά τους παρουσίασαν μέση αύξηση 20,23% το 2023, τα δε κέρδη 22,14% στα EBITDA και 31,18% τα καθαρά.\nΑν μάλιστα «αποκοπεί» η πληροφορική, π.χ. στην Quest, το ποσοστό αύξησης του κύκλου εργασιών εμφανίζεται, όπως προαναφέρθηκε, ακόμα υψηλότερο!\nΣυνολικά, ο τζίρος του κλάδου αυξάνεται κατά… τριψήφιο αριθμό εκατομμυρίων ευρώ σε κάθε χρήση πλέον και οι κερδοφορίες κατά δεκάδες εκατομμύρια ευρώ. Τα προηγούμενα 24ωρα άλλες δυο εισηγμένες της πληροφορικής, η Profile Software, διεθνής leader στο λογισμικό για τον χρηματοοικονομικό τομέα με σημαντική συμμετοχή σε έργα για την ψηφιοποίηση του εγχώριου ιδιωτικού και δημόσιου τομέα, και η Performance Technologies, η οποία μετρά αντίστροφα για την μετάταξή της από την Εναλλακτική Αγορά του Χρηματιστηρίου Αθηνών στην Κύρια Αγορά, δημοσίευσαν τα ετήσια αποτελέσματα τους και αναμένονται πλέον αυτά των Space Hellas με πρόεδρο τον Σπύρο Μανωλόπουλο/CEO Ιωάννη Μερτζάνη και Real Consulting, με βασικό της μέτοχο τον Νίκο Β. Βαρδινογιάννη και ορισμένων μικρότερων εταιρειών.  Η Profile Software (πρόεδρος Χαράλαμπος Στασινόπουλος /CEO Ευάγγελος Αγγελίδης) πέτυχε μια αύξηση τζίρου το ‘23 κοντά στον μ.ο. του κλάδου (κατά 20%, στα 30,1 εκατ. ευρώ, με κέρδη προ φόρων ενισχυμένα κατά 34% (5,13 εκατ. ευρώ), με ανεκτέλεστο υπόλοιπο έργων και επαναλαμβανόμενα έσοδα που θα υλοποιηθούν την προσεχή τριετία ύψους 120 εκατ. ευρώ και προοπτικές για διπλασιασμό των μεγεθών της στο ίδιο διάστημα.\nΣτα 57,72 εκατ. ευρώ εκτινάχθηκε ο ενοποιημένος κύκλος εργασιών της υπό μετάταξη Performance Technologies (CEO Διονύσης Χιντζίδης) από 41,91 εκατ. ευρώ (+37,7%), με EBITDA + 37,4%, στα 7,15 εκατ. ευρώ και κέρδη προ φόρων +40,4%, στα 6,13 εκατ. ευρώ, σημειώνοντας νέο διπλό ιστορικό ρεκόρ! Νωρίτερα, οι εισηγμένοι όμιλοι Epsilon Net και Entersoft, δυο από τους πρωταγωνιστές του business software, με CEOs τους Ιωάννη Μίχο και Αντώνη Κοτζαμανίδη, ενημέρωσαν το επενδυτικό κοινό –και όχι μόνο- για τα δικά τους, νέα ρεκόρ, με τη δεύτερη να οδεύει προς την έξοδο από το ΧΑ μετά την εξαγορά της από τον όμιλο συμφερόντων Πάνου Γερμανού (όπως συνέβη με την Byte όταν προσαρτήθηκε, το 2022, στο «άρμα» της εισηγμένης εταιρείας συμμετοχών Ideal Holdings). Η Epsilon Net εκτοξεύθηκε στα 93,23 εκατ. ευρώ σε τζίρο το 2023 (+24,13%), με στόχο τα 150 εκατ. ευρώ έως το τέλος του 2025, με καθαρά κέρδη μετά φόρων 20,02 εκατ. ευρώ (+ 58,87%) και adjusted EBITDA 31,08 εκατ. ευρώ (24,06%).\nΗ Entersoft «σκαρφάλωσε» στα 37,8 εκατ. ευρώ στα έσοδά της (+28%), με EBITDA 12,7 εκατ. ευρώ (+33%) και κέρδη προ φόρων 8,8 εκατ. ευρώ (+31%).\nΤο εισηγμένο private equity, η Ideal Holdings, με πρόεδρο Δ.Σ. τον Λάμπρο Παπακωνσταντίνου, διατηρώντας σταθερά ισχυρή παρουσία στον τεχνολογικό τομέα/σε πληροφορική και κυβερνοασφάλεια (με τις Byte, Adacom, Ideal Electronics), κατέγραψε το 2023 επίσης σημαντικά αυξημένα έσοδα σε αυτή την δραστηριότητα κατά 16%, στα Proforma αποτελέσματα με 96,1 εκατ. ευρώ, με EBITDA 12,4 εκατ. ευρώ (+27%), κέρδη προ φόρων 9,2 εκατ. ευρώ (+24%) και καθαρά κέρδη 7,1 εκατ. ευρώ (+27%). Στην ετήσια οικονομική έκθεση του 2023, όπου για τη χρήση του 2022 έχουν συμπεριληφθεί τα αποτελέσματα της Byte Computer Α.Β.Ε.Ε., μόνο για την περίοδο από την 26 .9.2022 (ημερομηνία απόκτησης) έως την 31.12.2022, ο κύκλος εργασιών της Ideal στον κλάδο ανήλθε σε 100,8 εκατ. ευρώ και σημείωσε αύξηση 80% ( 55,9 εκατ. ευρώ την αντίστοιχη προηγούμενη περίοδο), ενώ η EBITDA κερδοφορία ανήλθε σε 11,7 εκατ. ευρώ με αντίστοιχα αύξηση 91% ( από 6,2 εκατ. ευρώ). Οι εξελίξεις στον ταχέως αναπτυσσόμενο κλάδο της πληροφορικής στην ελληνική αγορά δεν αφορά μόνο τις μεγάλες εισηγμένες (συμπεριλαμβανομένων όσων μη αυτόνομα εισηγμένων εταιρειών ανήκουν σε εισηγμένους ομίλους), σε μια πορεία η οποία συνοδεύεται από το διπλό «ράλι» των μετοχών και των αποτιμήσεων, αλλά και άλλους βασικούς «παίκτες» που για τους δικούς τους λόγους αποφασίζουν να μένουν εκτός ταμπλό.\nΠαράδειγμα η SoftOne, (CEO Πάνος Μαρτίνης) που μετά και από την εξαγορά της Entersoft από τον όμιλο Olympia ανήκει σε ένα ισχυρό «μπλοκ» στον τομέα του επιχειρηματικού λογισμικού, και αναμένει έσοδα κοντά στα 50 εκατ. ευρώ για το 2023, με EBITDA 12,8 εκατ. ευρώ, προσδοκώντας ακόμα μεγαλύτερη ανάπτυξη το 2024. Το ίδιο ισχύει και για την Netcompany-Intrasoft (CEO Αλέξανδρος Μάνος), η οποία εξαγοράσθηκε το 2021 από την εισηγμένη στη Δανία με τίμημα 235 εκατ. ευρώ και καταγράφει στο ενεργητικό της αντίστοιχα υψηλούς ρυθμούς ανάπτυξης. Κατά το εννεάμηνο του 2023 εμφάνισε, σε ετήσια βάση, αυξημένο κατά 25%, κύκλο εργασιών σε 204 εκατ. ευρώ και ενισχυμένη κατά 37% λειτουργική κερδοφορία, σε περίπου 23 εκατ. ευρώ.\nΣτους μη εισηγμένους «παίκτες», η Cosmos Business Systems του Δημήτρη Δάφνη, ο οποίος εξαγόρασε τον Ιανουάριο τα μερίδια των Vodafone και Info Quest στην εταιρεία του, έχει προβλέψει αύξηση εσόδων 60% για το 2023, στο ρεκόρ των 66,2 εκατ. ευρώ, από 42 εκατ. ευρώ το 2022, με στόχους για το 2024 τα 72,5 εκατ. ευρώ, το 2025 τα 93 εκατ. ευρώ και το 2026 τα 102 εκατ. ευρώ. Οι «μικροί» εισηγμένοι δεν πάνε πίσω, καθώς εταιρείες όπως η Q&R (Κύρια Αγορά) και η Dotsoft (ολοκλήρωσε την εισαγωγή της στην Εναλλακτική Αγορά του ΧΑ τον περασμένο Αύγουστο) καταφέρνουν να αναπτύσσονται με ρυθμούς τέτοιους, οι οποίοι τους επιτρέπουν να αλλάζουν επίπεδο, κυριολεκτικά, μέσα σε μερικούς μόνο μήνες!\nΑπό τους παλιούς του χρηματιστηρίου και η CPI (Computer Peripherals International) του Άρη Παπαθάνου, η οποία υπολογίζει για το σύνολο της χρήσης (2023-24), με συντηρητική εκτίμηση, έσοδα 19,5 εκατ. ευρώ (+6%) από 18,5 εκατ. ευρώ το 2022-23, με αύξηση EBITDA 5%-6%. Δίνει δε guidance 21 εκατ. ευρώ για τις πωλήσεις του 2024-25 και 22,7 εκατ. ευρώ το 2025-26, με αύξηση EBITDA 6% το 2023-24, 6,3% το 2024-25 και 6,7% το 2025-26. Η δυναμική είσοδος της Τεχνητής Νοημοσύνης στην καθημερινότητα των επιχειρήσεων και στα έργα του Δημοσίου, όπως και οι ανάγκες στην κυβερνοασφάλεια μεγαλώνουν σταδιακά την «πίτα» στην οποία απευθύνονται οι εγχώριες τεχνολογικές επιχειρήσεις.\nΤαυτόχρονα, η αναμενόμενη επιτάχυνση στους διαγωνισμούς του RRF και στην υλοποίηση δεκάδων projects κάθε μεγέθους μέσα στο 2024, με σκοπό την έγκαιρη παράδοσή τους, με ότι αυτό θα σημαίνει για τα έσοδα των ομίλων πληροφορικής, όπως επίσης η συνεχιζόμενη ψηφιοποίηση των εργασιών πολλών χιλιάδων επιχειρήσεων, σε συνδυασμό πάλι με τα κονδύλια του Ταμείου Ανάκαμψης, οι νομοθετικές αλλαγές για την καταπολέμιση της φοροδιαφυγής που προβλέπουν… ηλεκτρονικοποίηση κάθε συναλλαγής κ.λπ., συντηρούν το αισιόδοξο κλίμα που άφησε το 2023 και εξακολουθεί τους πρώτους 3-4 μήνες του 2024. Τα έσοδα που αθροιστικά για τον κλάδο ξεπερνούν ετησίως το 1 δισ., τα ανεκτέλεστα πολλών εκατοντάδων εκατομμυρίων, η ισχυρή ρευστότητα, το σερί των εξαγορών και οι επενδύσεις σε νέες τεχνολογίες, οι διεθνείς συνεργασίες και ο «μαραθώνιος» για την εύρεση, εκπαίδευση και ενσωμάτωση του κατάλληλου προσωπικού προκειμένου να «βγει» το… βουνό από έργα συνθέτουν τη μεγάλη εικόνα του κλάδου. Διαβάστε ακόμη Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Οι νέες business της οικογένειας Μουράτογλου στην Ελλάδα Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Geely: Σε ποια ευρωπαϊκή εταιρεία πωλεί το σύνολο των μετοχών της αξίας 1,32 δισ. δολ. | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Ο όμιλος Zhejiang Geely Holding της Κίνας πουλά το σύνολο των μετοχών του κλάσης Β, οι οποίες έχουν αξία 14,46 δισ. κορώνες Σουηδίας (1,32 δισ. δολάρια), στην κατασκευάστρια φορτηγών Volvo AB. Σε δήλωσή της την Πέμπτη, η Geely αναφέρει ότι η αποεπένδυση είναι «σύμφωνη με τη μακροπρόθεσμη στρατηγική της» και ότι θα παραμείνει ο δεύτερος μεγαλύτερος επενδυτής στη Volvo με 88,5 εκατομμύρια μετοχές κλάσης Α. «Η στρατηγική προσαρμογή της Geely Holding και η συμπερίληψη της AB Volvo στο χαρτοφυλάκιο της αυτοκινητοβιομηχανίας και των επενδύσεων είναι μέρος της διαχείρισης κινδύνου και της διαφοροποιημένης επενδυτικής στρατηγικής του ομίλου», σημειώνει η εταιρεία, σύμφωνα με το Bloomberg. Η Geely προσφέρει τις 49,5 εκατομμύρια μετοχές μέσω της BofA Securities, της Goldman Sachs Bank Europe και της Barclays. Η εταιρεία χαρτοφυλακίου με έδρα τη Σουηδία η οποία είναι νομικά ο κάτοχος των μετοχών της Geely στη Volvo πωλεί το μερίδιο έναντι 285,9 σουηδικών κορώνων ανά μετοχή, δηλαδή με έκπτωση άνω του 2% από την τιμή κλεισίματός της. Η Geely είχε μειώσει το μερίδιό της στη Volvo τον Ιανουάριο, ενώ επίσης πούλησε μέρος της συμμετοχής της στη Volvo Car AB τον Νοέμβριο. Διαβάστε ακόμη  Οι επιβάτες ψήφισαν: Αυτά είναι τα 10 καλύτερα αεροδρόμια του 2024 Μπλόκο στο «shrinkflation» βάζει η Γαλλία – Τι ορίζουν οι νέες εντολές προς τα σούπερ μάρκετ (tweet) Πλειστηριασμοί: Ποια ακίνητα – φιλέτα στο Κολωνάκι και στο ιστορικό κέντρο… μοσχοπουλήθηκαν Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Daylist Spotify: Με τεχνητή νοημοσύνη θέλει να μπει στο μυαλό μας για να προτείνει τραγούδια (tweet) | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Με περίπου 100 εκατομμύρια κομμάτια διαθέσιμα και πάνω από 600 εκατομμύρια συνδρομητές, η προσπάθεια των ακροατών να βρουν τη μουσική που θα αγαπήσουν έχει γίνει μια πρόκληση για το Spotify. Είναι η υπόσχεση της εξατομίκευσης και των ουσιαστικών προτάσεων που θα δώσουν στην τεράστια λίστα τραγουδιών περισσότερο νόημα – κι αυτό είναι πολύ βασικό για το Spotify, σύμφωνα με το CNBC. Την τελευταία δεκαετία ή περισσότερο, το Spotify έχει επενδύσει στην τεχνητή νοημοσύνη και, ειδικότερα, στη μηχανική μάθηση. Ο DJ AI που κυκλοφόρησε πρόσφατα μπορεί να είναι το μεγαλύτερο στοίχημά του ότι η τεχνολογία θα επιτρέψει στους συνδρομητές να εξατομικεύουν καλύτερα την ακρόαση και να ανακαλύψουν νέες μουσικές και καλλιτέχνες. Το Daylist του Spotify, λοιπόν, είναι μια νέα προσπάθεια χρήσης παραγωγικής τεχνητής νοημοσύνης για να ληφθούν υπόψη τα γούστα, αλλά και τα διαφορετικά περιβάλλοντα που μπορούν να διαμορφώσουν και να αναδιαμορφώσουν τις προτιμήσεις των ακροατών κατά τη διάρκεια της ημέρας και να κάνουν νέες προτάσεις που ταιριάζουν σε διάφορες διαθέσεις και δραστηριότητες. Ετσι, τα δεδομένα ενός συγκεκριμένου τραγουδιού ή καλλιτέχνη καταγράφουν συγκεκριμένα μουσικά χαρακτηριστικά και με ποιο τραγούδι ή καλλιτέχνη έχει συνήθως συνδυαστεί μεταξύ των εκατομμυρίων ακροάσεων στα δεδομένα των οποίων μπορεί να έχει πρόσβαση ο αλγόριθμος AI. How Spotify AI plans to know what's going on inside your head, and find the right track for it https://t.co/Gptoyx1cp5 — CNBC (@CNBC) April 14, 2024  Το μοτίβο είναι συνοπτικά το ακόλουθο: «Στους χρήστες που τους άρεσε το Y, τους άρεσε επίσης και το τραγούδι Z. Ξέρουμε ότι σας αρέσει το Y, άρα μπορεί να σας αρέσει το Z», είναι ο τρόπος με τον οποίο η τεχνητή νοημοσύνη προσπαθεί να βρίσκει αντιστοιχίες. Και το Spotify εκτιμά ότι λειτουργεί. «Από τότε που κυκλοφόρησε ο ΑΙ DJ, ανακαλύψαμε ότι οι ακροατές του DJ είναι πρόθυμοι να δοκιμάσουν κάτι νέο ή να ακούσουν ένα τραγούδι που διαφορετικά μπορεί να είχαν παραλείψει)», είπε εκπρόσωπος του Spotify. Η Julie Knibbe, ιδρύτρια και Διευθύνουσα Σύμβουλος της Music Tomorrow -η οποία στοχεύει να βοηθήσει τους καλλιτέχνες να συνδεθούν με περισσότερους ακροατές, κατανοώντας πώς λειτουργούν οι αλγόριθμοι και πώς να συνεργαστούν καλύτερα μαζί τους- λέει ότι όλοι προσπαθούν να βρουν πώς να εξισορροπήσουν την καινοτομία με ουσιαστικό τρόπο. Και, φυσικά, όλοι βασίζονται σε αλγόριθμους τεχνητής νοημοσύνης για να βοηθήσουν να γίνει αυτό δυνατό. Αυτά τα συστήματα μουσικών προτάσεων υπάρχουν εδώ και πάνω από μια δεκαετία και έχουν εξελιχθεί πολύ καλά στο να προβλέψουν τι θα σας αρέσει. Αυτό που δεν μπορούν να κάνουν είναι να ξέρουν τι ακριβώς υπάρχει στο μυαλό σου, ειδικά όταν θέλεις να δοκιμάσεις να ακούσεις ένα νέο μουσικό είδος». Η Knibbe εκτιμά ότι είναι πιθανό να συνεχιστούν τέτοιες προσπάθειες και η τεχνητή νοημοσύνη να βελτιώνεται στο να βρίσκει τη φόρμουλα για το πόσα νέα ακούσματα θέλει ένας ακροατής. Η ίδια βέβαια πρόσθεσε πως «η υπόθεση ότι οι άνθρωποι θέλουν να ανακαλύπτουν συνεχώς νέα μουσική δεν είναι εντελώς αλήθεια», σύμφωνα πάντα με το CNBC. Αλλά αυτό δεν σημαίνει ότι το Spotify θα πάψει να προσπαθεί να μπει στο μυαλό μας για να προβλέψει τι θα θέλαμε να ακούσουμε από την πλατφόρμα του… Διαβάστε ακόμη Υπέρβαση στόχων και «χρυσά» έσοδα για τις εταιρείες πληροφορικής – Οι προβλέψεις για νέα ρεκόρ (pic) Η ιταλική οικονομία είναι ο νέος αδύναμος κρίκος – Γιατί δεν ισχύει πλέον το… «ούνα φάτσα, ούνα ράτσα» Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Τουρκία: Διπλωματικός πυρετός για το Μεσανατολικό – Νέες προειδοποιήσεις προς το Ισραήλ | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Η Άγκυρα συνεχίζει την έντονη διπλωματική της κινητικότητα πρσπαθώντας να επαναφέρει το θέμα της Γάζας στο επίκεντρο του διεθνούς ενδιαφέροντος. Στο γραφείο της τουρκικής προεδρίας στο Ντολμαμπαχτσέ στην Κωνσταντινούπολη,ο πρόεδρος Ρετζέπ Ταγίπ Ερντογάν υποδέχτηκε νωρίτερα τον ηγέτη της Χαμάς Ισμαήλ Χανίγιε, ο οποίος έφτασε από το Κατάρ, όπου βρίσκεται η μόνιμη κατοικία του. Πριν από δύο ημέρες ο Χανίγιε είχε συναντηθεί στην Ντόχα με τον Τούρκο υπουργό Εξωτερικών Χακάν Φιντάν. ο οποίος συναντήθηκε και με τον Καταριανό πρωθυπουργό Μοχάμεντ μπιν Αμπντουλραχμάν Αλ Θάνι. Σύμφωνα με τουρκικές πηγές οι συζητήσεις στη Ντόχα είχαν να κάνουν με μια πιθανή κατάπαυση του πυρός στη Γάζα, με την ανθρωπιστκή βοήθεια αλλά και το θέμα των ομήρων που κρατά η Χαμάς στη Γάζα. Το θέμα των ομήρων βρίσκεται στην ατζέντα και των σημερινών επαφών στην Τουρκία, ενώ δεν θεωρείται απίθανο να εγκαινιαστεί κάποιο σχέδιο από την Τουρκία για απελεύθερωση ομήρων. Σημαντική ήταν όμως και η σημερινή συνάντηση του υπουργού Εξωτερικών της Αιγύπτου Σαμέχ Σούκρι με τον Τούρκο υπ. Εξωτερικών Χακάν Φιντάν στην Κωνσταντινούπολη. «Οι σχέσεις μας με την Αίγυπτο όσον αφορά την ανθρωπιστική βοήθεια είναι ζωτικής σημασίας. Εργαζόμαστε μέρα και νύχτα σε συντονισμό με την Αίγυπτο για να παραδώσουμε βοήθεια μέσω της συνοριακής πύλης της Ράφα. Ευχαριστούμε την Αίγυπτο για τη μεγάλη βοήθειά της στη μεταφορά της ανθρωπιστικής μας βοήθειας, ιδιαίτερα στη Ράφα. Η συνεργασία μεταξύ Αιγύπτου και Τουρκίας έχει μεγάλο όφελος για τον λαό μας και την περιοχή μας. Η κατοχή των παλαιστινιακών εδαφών από το Ισραήλ είναι ένας από τους κύριους λόγους για το πρόβλημα αστάθειας στη Μέση Ανατολή» ανέφερε εμφατικά ο Χακάν Φιντάν. «Προτεραιότητά μας πρέπει να είναι ο τερματισμός της ισραηλινής κατοχής και η εφαρμογή της φόρμουλας/ λύσης δύο κρατών. Αν δεν συμβεί αυτό, οι επιθέσεις από την Υεμένη χθες, η ένταση μεταξύ Ιράν και Ισραήλ σήμερα, ένας άλλος τύπος πολέμου αύριο και μια άλλη εμφύλια αναταραχή την επόμενη μέρα, όλα αυτά θα συνεχίσουν να συμβαίνουν. Εμείς, ως Τουρκία, μαζί με άλλες φιλικές χώρες όπως η Αίγυπτος, λέγαμε πάντα το ίδιο από την αρχή. Εάν αυτή η κρίση δεν επιλυθεί όπως πρέπει, εάν δεν δοθεί στους Παλαιστίνιους το κράτος, η ανεξαρτησία και η κυριαρχία που τους αξίζει, τέτοιες κρίσεις θα συνεχίσουν να αυξάνονται στην περιοχή μας» τόνισε ο Χακάν Φιντάν στέλνοντας σαφή μηνύματα προς πάσα κατεύθυνση. Από την πλευρά του ο Αιγύπτιος υπ. Εξωτερικών υπογράμμισε επίσης τη σημασία της συνεργασίας με την Τουρκία και ανακοίνωσε ότι προσεχώς θα επισκεφτεί την χώρα και ο Αιγύπτιος πρόεδρος Αλ Σίσι. Και οι δύο πλευρές, Τουρκία και Αίγυπτοε, καλούν, πάντως, όλες τις δυνάμεις στην ευρύτερη περιοχή για τερματισμό της βίας. Το ημερολόγιο του προέδρου Ερντογάν είναι πλήρες με σημαντικές συναντήσεις να αναμένονται τις επόμενες ημέρες. Τη Δευτέρα επισκέπτεται τη Βαγδάτη και το Ερμπίλ μετά από δώδεκα χρόνια στο πλαίσιο μιας προσπάθειας αναθέρμανσης των τουρκο-ιρακινών σχέσεων και συνεργασίας. Ιδιαίτερη σημασία για τις σχέσεις της με την Ευρώπη δίνει η Άγκυρα στην πρώτη επίσημη επίσκεψη του Γερμανού προέδρου Φρανκ -Βάλτερ Σταϊνμάιερ. Ο Ερντογάν ήδη ανέφερε ότι με τον Σταϊνμάιερ τον συνδέει φιλία από το παρελθόν: «Θα συζητήσουμε πολλά πολιτικά, στρατιωτικά, οικονομικά και εμπορικά θέματα. Και το πώς μπορούμε να προχωρήσουμε περαιτέρω τις γερμανοτουρκικές σχέσεις». Διαβάστε περισσότερα στην Deutsche Welle  Copyright © 2024 Newmoney"
    },
    {
        "title": "Ο Έλον Μασκ τα βάζει με τη Microsoft μετά από πρόβλημα με το νέο του λάπτοπ (tweet) | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Δεν είστε ο μόνος που αναζητά τον φίλο του που ξέρει από υπολογιστές όταν έχει τεχνικά προβλήματα – προφανώς το κάνουν και οι δισεκατομμυριούχοι. Σύμφωνα με το BusinessInsider, ο διευθύνων σύμβουλος της Tesla, Ελον Μασκ, εγκαθιστούσε ένα νέο φορητό υπολογιστή και άρχισε να αναρτά στην πλατφόρμα Χ παράπονα ότι του ζητούσε να δημιουργήσει έναν λογαριασμό Microsoft, κάτι που, όπως ισχυρίστηκε, θα «έδινε στο ΑΙ τους πρόσβαση» στον υπολογιστή του. «Υπήρχε μια επιλογή για να παραλείψετε την εγγραφή ή τη δημιουργία λογαριασμού Microsoft», ανέφερε στην ανάρτησή του ο Μασκ. Η λειτουργία Community Notes του ιστότοπου ανέφερε ότι ο Μασκ είχε κάνει λάθος. Το σημείωμα ανέφερε ότι υπάρχει τρόπος να παραλείψει τη δημιουργία λογαριασμού Microsoft, αν και είναι πιο δύσκολο να το κάνει κάποιος από ό,τι παλαιότερα. Αλλά ο Μασκ επανήλθε δριμύτερος. «Το Community Notes  κάνει λάθος. Αυτή η επιλογή δεν υπάρχει πλέον», ανέφερε σε μια επόμενη ανάρτηση. Συνεργάτης του Community Notes απάντησε και είπε ότι έκανε πάλι λάθος. Χάρη στις οδηγίες των ακολούθων του, ο Μασκ κατάφερε να παρακάμψει τη δημιουργία λογαριασμού αποσυνδέοντας το WiFi του. Αλλά ο Μασκ επανήλθε στο θέμα τη Δευτέρα, όταν απευθύνθηκε στον CEO της Microsoft Σάτια Ναντέλα. We’re announcing a multi-year partnership with @MistralAI, as we build on our commitment to offer customers the best choice of open and foundation models on Azure. https://t.co/k1L7lfFeES — Satya Nadella (@satyanadella) February 26, 2024  «Σάτια, δεν θέλω να γίνω ενοχλητικός, αλλά παρακαλώ επιτρέψτε στους ανθρώπους που εγκαθιστούν έναν νέο υπολογιστή με Windows να παραλείψουν τη δημιουργία λογαριασμού Microsoft», έγραψε. «Επίσης, ακόμη και αν θέλω να εγγραφώ, δεν θα μου επιτρέψει να χρησιμοποιήσω διεύθυνση ηλεκτρονικού ταχυδρομείου της εργασίας μου». Πρόσθεσε ότι ο ίδιος έχει μόνο διευθύνσεις ηλεκτρονικού ταχυδρομείου της εργασίας του. Στο παρελθόν, ο Μασκ  επέκρινε τη συνεργασία της Microsoft με την OpenAI. Ο Ναντέλα απέρριψε τους ισχυρισμούς του δισεκατομμυριούχου ότι η Microsoft ελέγχει την OpenAI, δημιουργό του ChatGPT. Διαβάστε ακόμη  Αιγιαλοί: Το στοίχημα της κυβέρνησης για προστασία του περιβάλλοντος και αξιοποίηση της δημόσιας περιουσίας   Ρομπέρ Γκοσί: Το σχέδιο για την επόμενη μέρα στην Εθνική Ασφαλιστική (pics)   ΔΕΗ: Η Ρουμανία χτίζει ισχυρές βάσεις στη ΝΑ Ευρώπη – ΑΠΕ, ηλεκτρικά δίκτυα και άλλες δραστηριότητες θα απορροφήσουν €2,5 δισ.  Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Μπαράζ ουκρανικών επιθέσεων σε οκτώ ρωσικές περιφέρειες με drones | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Ευρεία επίθεση εξαπέλυσε την Κυριακή η Ουκρανία κατά οκτώ ρωσικών περιφερειών χρησιμοποιώντας δεκάδες μη επανδρωμένα αεροσκάφη (drones) μεγάλου βεληνεκούς. Από την επίθεση ξέσπασε πυρκαγιά σε αποθήκη καυσίμων, ενώ επλήγησαν τρεις υποσταθμοί ενέργειας, όπως δήλωσε στο Reuters πηγή των υπηρεσιών πληροφοριών του Κιέβου. Η επίθεση, την οποία επιβεβαίωσε το υπουργείο Άμυνας στη Μόσχα, πραγματοποιήθηκε εν μέσω μιας ρωσικής εκστρατείας με αεροπορικά πλήγματα εναντίον του ενεργειακού συστήματος της Ουκρανίας και σφυροκόπημα πόλεων με πυραύλους και drones τις τελευταίες εβδομάδες. Αντιμέτωπη με αυξανόμενη πίεση στο πεδίο της μάχης δύο και πλέον χρόνια μετά την έναρξη της πλήρους κλίμακας ρωσικής εισβολής, η Ουκρανία προσπαθεί να βρεί ένα σημείο πίεσης εναντίον του Κρεμλίνου θέτοντας στο στόχαστρο διυλιστήρια πετρελαίου και ενεργειακές εγκαταστάσεις μέσα στη Ρωσία χρησιμοποιώντας drones. «Τουλάχιστον τρεις ηλεκτρικοί υποσταθμοί και μια βάση αποθήκευσης καυσίμων χτυπήθηκαν, όπου ξέσπασαν πυρκαγιές», ανέφερε η ουκρανική πηγή, επικαλούμενη βίντεο στα μέσα κοινωνικής δικτύωσης που δείχνουν φωτιές να μαίνονται σε διάφορες τοποθεσίες. Η πηγή υποστήριξε πως οι συγκεκριμένες εγκαταστάσεις στοχοθετήθηκαν, επειδή υποστηρίζουν τη ρωσική στρατιωτική βιομηχανική παραγωγή. Το υπουργείο Άμυνας της Ρωσίας ανέφερε ότι κατέρριψε πάνω από 50 ουκρανικά drones, περιλαμβανομένων 26 στην περιφέρεια Μπέλγκοροντ, δέκα στην Μπριάνσκ, οκτώ στην Κουρσκ, δύο στην Τούλα, καθώς και από ένα στις περιφέρειες Σμολένσκ, Ριαζάν, Καλούγκα και Μόσχα. Ρώσοι αξιωματούχοι δήλωσαν πως δύο άμαχοι σκοτώθηκαν και πως ξέσπασε πυρκαγιά σε μία δεξαμενή καυσίμων στη διάρκεια των επιθέσεων. Ο Βιτσισλάβ Γκλαντκόφ, ο κυβερνήτης της ρωσικής περιφέρειας Μπέλγκοροντ, που συνορεύει με την Ουκρανία, δήλωσε πως δύο άμαχοι σκοτώθηκαν έπειτα από επίθεση drone. Αργότερα δήλωσε επίσης πως μία έγκυος και το αγέννητο παιδί της υπέκυψαν στο νοσοκομείο από τραύματα που προκλήθηκαν όταν η Ουκρανία βομβάρδισε το χωριό Νόβαγια Ταβόλζανκα στην περιοχή Σεμπέκινο. Ο κυβερνήτης της περιφέρειας Κουρσκ Ρόμαν Σταροβόιτ ανέφερε στην εφαρμογή Telegram πως το χωριό Τιότκινο, το οποίο βομβαρδίζεται συχνά, δέχθηκε επίθεση με πυρομαχικά διασποράς. Κανείς δεν τραυματίστηκε. Ο κυβερνήτης της δυτικής ρωσικής περιφέρειας Σμολένσκ, ο Βασίλι Ανόχιν, δήλωσε πως ουκρανικό drone επιτέθηκε σε εγκαταστάσεις καυσίμων στην περιοχή Καρντίμ, πλήττοντας μια δεξαμενή καυσίμων και λιπαντικών. Δεν υπάρχουν μεγάλα διυλιστήρια πετρελαίου στην περιφέρεια Σμολένσκ. «Ως αποτέλεσμα των προσπαθειών των δυνάμεων αντιαεροπορικής άμυνας, το αεροσκάφος καταρρίφθηκε. Ωστόσο, λόγω των θραυσμάτων που έπεσαν, ξέσπασε φωτιά σε δεξαμενή με καύσιμα και λιπαντικά», ανέφερε στην εφαρμογή Telegram. Ο ίδιος πρόσθεσε ότι δεν είναι σαφές εάν υπάρχουν τραυματίες. Σχεδόν 26 μήνες μετά την εισβολή του 2022, η Ρωσία προωθείται με αργούς ρυθμούς στην ανατολική Ουκρανία και έχει εντείνει τους βομβαρδισμούς πόλεων και χωριών πίσω από τις γραμμές του μετώπου. Μόνο φέτος, η Ουκρανία έχει δεχθεί επίθεση με σχεδόν 1.200 πυραύλους, περισσότερα από 1.500 drones και 8.500 κατευθυνόμενες βόμβες εν μέσω μιας επιβράδυνσης της δυτικής στρατιωτικής βοήθειας, όπως δήλωσε χθες ο πρόεδρος Βολοντίμιρ Ζελένσκι. Μην μπορώντας να παραγάγει σε σύντομο χρονικό διάστημα πυραύλους μεγάλου βεληνεκούς και με περιορισμένη πρόσβαση σε εκείνα που κατασκευάζουν οι σύμμαχοί του στη Δύση, το Κίεβο έχει επικεντρωθεί στην ανάπτυξη drones μεγάλου βεληνεκούς για να αντικρούσει τις επιθέσεις. Η Ρωσία διαθέτει ένα επεκτεινόμενο οπλοστάσιο πυραύλων και drones. Η επίθεση ήταν μια κοινή επιχείρηση που διεξήγαγαν η ουκρανική υπηρεσία ασφαλείας SBU, η υπηρεσία πληροφοριών του στρατού GUR και οι Δυνάμεις Ειδικών Επιχειρήσεων, δήλωσε η πηγή την οποία επικαλείται το πρακτορείο Reuters. Διαβάστε ακόμη Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Οι νέες business της οικογένειας Μουράτογλου στην Ελλάδα Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "HSBC: Νέες τιμές στόχοι και εκτιμήσεις για ΟΠΑΠ και Jumbo | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ H βρετανική τράπεζα HSBC, σε ειδικό report της για τις Jumbo και ΟΠΑΠ, επαναλαμβάνει τη σύσταση αγοράς (buy) και για τις δύο μετοχές, με τιμή στόχο για την πρώτη στα 33 ευρώ (αμετάβλητη) και για τη δεύτερη στα 19 ευρώ (από 20 ευρώ). Ο οίκος αναφέρει για τη Jumbo ότι ανακοίνωσε σταθερή κερδοφορία στο β’ περυσινό εξάμηνο και η διοίκηση της επικεντρώνεται και πάλι στη Ρουμανία ως πολυετή ευκαιρία ανάπτυξης. Παράλληλα, για τον ΟΠΑΠ, εκτιμά ότι η διαδικτυακή πρόταση του βρίσκεται ακόμη σε στάδιο ανάπτυξης και παραμένει βασικός μακροπρόθεσμος μοχλός ανάπτυξης. «Η Jumbo θα αναπτυχθεί με την επέκταση του χώρου. Πιστεύουμε ότι διαρθρωτικά, η ελληνική οικονομία βρίσκεται σε μακρόχρονη φάση της αναπλήρωσης, προσφέροντας ισχυρές ευκαιρίες ανάπτυξης στην Ευρωζώνη. Τα πρόσφατα στοιχεία του δείκτη PMI για τη μεταποίηση είναι θετικά και τα επίπεδα ανεργίας έχουν μειωθεί στην Ελλάδα, αν και ο πληθωρισμός των τροφίμων παραμένει μια ανησυχία για τους καταναλωτές. Συνολικά, βλέπουμε ότι αυτό είναι “καλός οιωνός” για τη Jumbo, η οποία διαθέτει ένα αποδεδειγμένο και ανθεκτικό επιχειρηματικό μοντέλο. Για το 2024 βλέπουμε έσοδα από την επαναλειτουργία δύο καταστημάτων στην Ελλάδα (που έκλεισαν λόγω της πλημμύρας το 2023) μαζί με τέσσερις νέες υπεραγορές. Η Ρουμανία αποτελεί πολυετή ευκαιρία επέκτασης για τη Jumbo και αναμένουμε ότι θα συνεχιστεί η σταθερή επέκταση του χώρου μεσοπρόθεσμα, συμβάλλοντας στο 50% περίπου της πρόσθετης ανάπτυξης της Jumbo. Ο ισολογισμός της Jumbo παραμένει ισχυρός, ακόμη και μετά την καταβολή μερισμάτων ύψους 400 εκατ. ευρώ περίπου και την προπληρωμή ομολόγων ύψους 200 εκατ. ευρώ το 2023. Το καταβληθέν και προτεινόμενο μέρισμα για το 2024 συνεπάγεται απόδοση στο 6%, ενώ εμείς το εκτιμούμε σε περίπου 7% κατά τη διάρκεια των περιόδων πρόβλεψης. Τα επίπεδα κερδοφορίας στο β’ εξάμηνο πέρυσι ήταν ισχυρά και καλύτερα από ότι αναμέναμε, αλλά προβλέπουμε ομαλοποίηση/πίεση του μικτού περιθωρίου κέρδους το 2024. Μας αρέσει η προσέγγιση της διοίκησης να επικεντρωθεί ξανά στις διαθέσιμες ευκαιρίες ανάπτυξης, αναλαμβάνοντας το προβάδισμα στη μείωση των τιμών και οδηγώντας σε μια ισχυρότερη αξία για τους καταναλωτές. Βλέπουμε επιδείνωση της γεωπολιτικής κατάστασης στην περιοχή και επιπτώσεις στην αλυσίδα εφοδιασμού ως βασικούς αρνητικούς καταλύτες για την Jumbo», εξηγεί η τράπεζα. Αναφορικά με τον ΟΠΑΠ, η ανάπτυξη των διαδικτυακών καναλιών αποτελεί κλειδί. «Μας αρέσει η προσέγγιση του ΟΠΑΠ για αναβάθμιση και ψηφιοποίηση της λιανικής αγοράς του, η οποία υποστηρίζει σταθερούς ρυθμούς ανάπτυξης, παρά το αυξανόμενο μερίδιο των διαδικτυακών καναλιών. Ωστόσο, πιστεύουμε ότι το online θα παραμείνει το σημαντικότερο αναπτυξιακό στοιχείο για τον ΟΠΑΠ, καθώς η εταιρεία συνεχίζει να καινοτομεί την προσφορά της και να οδηγεί σε ισχυρότερες εμπορικές πρωτοβουλίες με την πάροδο του χρόνου. Εκτιμούμε ότι το μερίδιο του online θα αυξηθεί από +24% το 2023 σε +27% έως το 2026. Η διοίκηση πιστεύει ότι ολόκληρη η διαδικτυακή πρόταση βρίσκεται στα αρχικά στάδια ανάπτυξης και η εταιρεία θα συνεχίσει να προσθέτει νέα παιχνίδια και να ενισχύει τα επίπεδα δέσμευσης των πελατών με την πάροδο των ετών. Συνολικά, βλέπουμε ισχυρή βιωσιμότητα των ισχυρών περιθωρίων EBITDA του ΟΠΑΠ, των σταθερών επιπέδων ταμειακών ροών και των ισχυρών μερισματικών πληρωμών (απόδοση πάνω από 7%) και ως εκ τούτου διατηρούμε την αξιολόγηση αγοράς (buy) για τη μετοχή σε αναθεωρημένη τιμή-στόχο των 19,00 ευρώ από 20,00 ευρώ, βάσει των αλλαγών στις εκτιμήσεις μας», καταλήγει η τράπεζα. Διαβάστε ακόμη Η παγκόσμια οικονομία στη δίνη της απρόβλεπτης σύγκρουσης Ιράν – Ισραήλ ΕΛΣΤΑΤ: Αύξηση 19,7% στον τζίρο των καταλυμάτων τον Φεβρουάριο Ανάλυση BBC: Ισραήλ – Ιράν: Ο μυστικός πόλεμος βγήκε από τις… σκιές Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Νίκος Δένδιας: Ο ελληνικός εναέριος χώρος θα καταστεί αδιαπέραστος – Φινλανδικό μοντέλο για τη στρατιωτική θητεία | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Στη δημιουργία αντιαεροπορικού «Θόλου» και «Θόλου» αντι-drones, που θα προστατεύει το σύνολο της ελληνικής επικράτειας προχωρά η Ελλάδα, τόνισε ο υπουργός Εθνικής Άμυνας Νίκος Δένδιας, εξηγώντας ότι προτεραιότητα αποτελεί η εξάλειψη τυχόν υστερήσεων έναντι των γειτονικών χωρών. Ο κ. Δένδιας, μιλώντας στην εφημερίδα «Παραπολιτικά» τόνισε ότι η διαδικασία ώστε ο εναέριος χώρος της Ελλάδας να καταστεί σε διάστημα λίγων ετών από σήμερα, αδιαπέραστος, έχει ήδη δρομολογηθεί. Μέσω της στροφής που επιχειρούμε στις νέες τεχνολογίες των Ενόπλων Δυνάμεων, με την υλοποίηση της «Ατζέντας 2030», της μεγαλύτερης μεταρρύθμισης στις Ένοπλες Δυνάμεις μας, έχουμε εντάξει την ανάπτυξη της άμυνας σε από αέρος επιθέσεις, συμπεριλαμβανομένων των επιθέσεων από drones, στο νέο οικοσύστημα αμυντικών τεχνολογιών, του υπό ίδρυση Ελληνικού Κέντρου Αμυντικής Καινοτομίας (ΕΛ.Κ.Α.Κ), όπως και στον Μακροπρόθεσμο Προγραμματισμό Αμυντικών Εξοπλισμών (ΜΠΑΕ) ανέφερε. Για την επιχείρηση «Ασπίδες», υπογράμμισε ότι το πλήρωμα της φρεγάτας «Ύδρα», «επιδεικνύει εξαιρετικό επαγγελματισμό υπό δύσκολες συνθήκες και παραμένει σε ετοιμότητα για να ανταποκριθεί σε οποιαδήποτε απειλή». «Μέχρι αυτή τη στιγμή έχει εκτελέσει δεκάδες αποστολές εγγύς προστασίας σε εμπορικά πλοία και αρκετές αποστολές monitoring, προστατεύοντας εμπράκτως την ελεύθερη ναυσιπλοΐα στην περιοχή» συνέχισε. Χαρακτήρισε εξαιρετικά σημαντικό το γεγονός ότι το επιχειρησιακό στρατηγείο των «Ασπίδων» βρίσκεται στην Ελλάδα, με διοικητή τον Έλληνα υποναύαρχο Βασίλειο Γρυπάρη, ενώ όσον αφορά το πότε θα επιστρέψει στο ναύσταθμο της Σαλαμίνας η φρεγάτα «Ύδρα» και το πότε θα αντικατασταθεί από άλλη φρεγάτα που διαθέτει επίσης τα απαραίτητα μέτρα αυτοπροστασίας, «αυτό αναμένεται να συμβεί εντός του επόμενου μήνα». Για τα ελληνοτουρκικά, επισήμανε ότι «η νηνεμία επί του πεδίου είναι σαφώς καλοδεχούμενη» αλλά δεν παρέλειψε να υπογραμμίσει ότι «δεν πρέπει να ξεχνάμε όμως ότι η Τουρκία βρίσκεται σε ένα κρίσιμο σταυροδρόμι για την κατεύθυνση την οποία θα επιλέξει, όταν αποσυρθεί από την ενεργό πολιτική δραστηριότητα ο πρόεδρος Ερντογάν». Για το μοντέλο της θητείας, είπε ότι «επανεξετάζεται, με στόχο ριζικές αλλαγές, όχι στον χρόνο της ή στην αντικατάσταση των στρατεύσιμων από επαγγελματικά και μόνο στελέχη, ενδεχόμενο το οποίο απορρίπτουμε, καθώς πιστεύουμε στον στρατό των πολιτών, αλλά για να αποτελεί ποιοτικό χρόνο και όχι ‘χαμένο’, όπως πιστεύει σημαντική μερίδα των νέων μας σήμερα». «Με μια εκπαίδευση ταχύρρυθμη, αλλά αποτελεσματική, στα πρότυπα της εκπαίδευσης των στρατεύσιμων στη Φινλανδία, όπως είχα την ευκαιρία να διαπιστώσω κατά την επίσκεψή μου στη χώρα» εξήγησε. Για τις ευρωεκλογές, είπε ότι «το ενδεχόμενο να θεωρήσουν οι πολίτες ότι οι ευρωεκλογές είναι μία “δημοσκόπηση”, είναι υπαρκτό, όπως συμβαίνει σε κάθε εκλογή μελών του Ευρωπαϊκού Κοινοβουλίου, καθώς δεν εκλέγεται κυβέρνηση». «Στη συγκυρία αυτή όμως, κατά την οποία οι δυνάμεις του λαϊκισμού καραδοκούν για μια δυναμική επανεμφάνισή τους, οφείλουμε ως Νέα Δημοκρατία να θέσουμε το διακύβευμα, το οποίο ξεπερνά τον ορίζοντα των συγκεκριμένων ευρωεκλογών, της συνέχισης των μεταρρυθμίσεων στη χώρα μας» κατέληξε ο υπουργός. Διαβάστε ακόμη Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Οι νέες business της οικογένειας Μουράτογλου στην Ελλάδα Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "«Δεν πρέπει να κηρύξουμε πρόωρα τη νίκη επί του πληθωρισμού» υποστηρίζουν τα στελέχη της ΕΚΤ | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Η παραπαίουσα οικονομία της Eυρωζώνης θα αντιμετωπίσει ένα διπλό πλήγμα εάν δεν μειωθούν τα επιτόκια τόσο στην Ευρώπη όσο και στις ΗΠΑ, σύμφωνα με το μέλος του Διοικητικού Συμβουλίου της Ευρωπαϊκής Κεντρικής Τράπεζας, Έντουαρντ Σικλούνα. «Η ανάκαμψη της οικονομίας κατά το β’ εξάμηνο βασίζεται στην προσδοκία ότι η νομισματική μας πολιτική θα γίνει λιγότερο περιοριστική», δήλωσε την Πέμπτη σε συνέντευξή του ο επικεφαλής της κεντρικής τράπεζας της Μάλτας. «Εάν δεν μειώσουμε τα επιτόκια κι αν η νομισματική πολιτική των ΗΠΑ επηρεάσει τις παγκόσμιες συνθήκες χρηματοδότησης, αυτό θα αποτελούσε ένα διπλό πλήγμα για την οικονομία της ζώνης του ευρώ», ανέφερε, προσθέτοντας πως «η νομισματική μας πολιτική είναι πολύ περιοριστική και γίνεται ακόμη πιο περιοριστική σε πραγματικούς όρους, δεδομένης της μείωσης του πληθωρισμού». Ενώ η πρόεδρος της ΕΚΤ, Κριστίν Λαγκάρντ, δήλωσε ότι η Ευρώπη «βλέπει ξεκάθαρα σημάδια ανάκαμψης» μετά από περισσότερο από ένα χρόνο στασιμότητας, η παραγωγή στο μπλοκ των 20 χωρών παραμένει εύθραυστη. Η προοπτική της μείωσης του κόστους δανεισμού προσφέρει κάποιες ελπίδες, αλλά οι ανησυχίες για καθυστέρηση των κινήσεων της Ομοσπονδιακής Τράπεζας των ΗΠΑ, παράλληλα με τις εντάσεις στη Μέση Ανατολή, κρατούν τους υπεύθυνους χάραξης πολιτικής σε εγρήγορση. Για την ΕΚΤ, η αύξηση του πληθωρισμού έχει περιοριστεί και βρίσκεται πλέον σε απόσταση αναπνοής από τον πληθωριστικό στόχο του 2%, αφήνοντας ανοιχτό το ενδεχόμενο μίας πρώτης μείωσης των επιτοκίων τον Ιούνιο. «Δεν θα πρέπει να κηρύξουμε πρόωρα τη νίκη επί του πληθωρισμού», δήλωσε ο Σικλούνα, προσθέτοντας πως «δεν πρέπει, παράλληλα, να το παρακάνουμε και να καταλήξουμε και πάλι σε μια κατάσταση στην οποία ο πληθωρισμός είναι πολύ χαμηλός και αντιμετωπίζουμε προβλήματα για να τον επαναφέρουμε στο 2%». Όπως υποστηρίζει το Bloomberg, ένα τέτοιο αποτέλεσμα θα θύμιζε τη «χαμένη δεκαετία» η οποία ακολούθησε την κρίση χρέους της Ευρώπης, όταν ο κίνδυνος αποπληθωρισμού οδήγησε την ΕΚΤ σε μείωση των επιτοκίων υπό του μηδενός και σε αγορά τεράστιων ποσοτήτων ομολόγων μέσω του προγράμματος ποσοτικής χαλάρωσης. Σε περίπτωση που οι προβλέψεις υποδείξουν ότι είναι πιθανό να μην επιτευχθούν οι στόχοι της κεντρικής τράπεζας, ο Σικλούνα υποστήριξε πως οι αξιωματούχοι της κεντρικής τράπεζας δεν θα πρέπει να διστάσουν να αναλάβουν πιο δυναμική δράση. «Εάν το βασικό μας σενάριο υλοποιηθεί, ίσως είναι σκόπιμο να μειωθούν τα επιτόκια κατά 25 μονάδες βάσης τον Ιούνιο», δήλωσε. «Αλλά αν ο πληθωρισμός καταγράψει μεγαλύτερη μείωση και αν οι προβλέψεις μας υποδείξουν πληθωρισμό 1,7% ή 1,8% το 2025, τα επιτόκια ενδέχεται να χρειαστεί να μειωθούν κατά 50 μονάδες βάσης χωρίς καθυστέρηση», συμπλήρωσε. «Είναι ακόμη πολύ νωρίς για να δηλώσουμε ότι ο πληθωρισμός στη ζώνη του ευρώ έχει αντιμετωπιστεί, ακόμη και αν η Ευρωπαϊκή Κεντρική Τράπεζα βρίσκεται σε καλό δρόμο για την πρώτη μείωση των επιτοκίων της τον Ιούνιο, δήλωσε από την πλευρά του το μέλος του Διοικητικού Συμβουλίου Μάρτιν Κάζακς. Ο κίνδυνος αύξησης των τιμών «είναι μέρος του παιχνιδιού», δήλωσε ο επικεφαλής της κεντρικής τράπεζας της Λετονίας σε πρόσφατη συνέντευξή του στην Ουάσινγκτον, όπου συμμετέχει στις εαρινές συνεδριάσεις του Διεθνούς Νομισματικού Ταμείου και της Παγκόσμιας Τράπεζας. «Αυτός είναι ο λόγος για τον οποίο δεν υποστηρίζω ότι έχουμε περάσει τα δύσκολα», δήλωσε ο Κάζακς. «Πρέπει να παραμείνουμε προσεκτικοί, διότι θα ήταν πολύ δύσκολο να αρχίσουμε να αυξάνουμε τα επιτόκια στη μέση του κύκλου χαλάρωσης». Ο πληθωρισμός στη ζώνη του ευρώ επιβραδύνθηκε πρόσφατα στο 2,4%, αν και η αύξηση των τιμών στον τομέα των υπηρεσιών έχει παραμείνει αμετάβλητη στο διπλάσιο του στόχου του 2% εδώ και μήνες.  Τα προκαταρκτικά στοιχεία υποδηλώνουν, εν τω μεταξύ, ότι οι αυξήσεις στις αμοιβές των εργαζομένων, βασικό σημείο εστίασης για τους υπεύθυνους χάραξης πολιτικής, ομαλοποιούνται. Αυτό επέτρεψε στην ΕΚΤ να σηματοδοτήσει ότι πιθανότατα θα μειώσει το κόστος δανεισμού τον Ιούνιο, εκτός εάν οι οικονομικές προοπτικές αλλάξουν δραστικά. Ο Κάζακς προέτρεψε μια «συνεπή, εξαρτώμενη από τα δεδομένα» προσέγγιση της νομισματικής χαλάρωσης, προσθέτοντας ότι δεν βλέπει την ανάγκη να «βιαστούμε να κατέβουμε σε επίπεδα όπου το κόστος δανεισμού θα σταματήσει να συγκρατεί την οικονομική δραστηριότητα». «Ναι, η οικονομία δεν είναι ισχυρή, αλλά φαίνεται ότι η εμπιστοσύνη βελτιώνεται», δήλωσε. «Δεν βρισκόμαστε σε κατάσταση κρίσης», υποστήριξε. Οι επενδυτές τιμολογούν σήμερα μεταξύ τριών και τεσσάρων μειώσεων των επιτοκίων από την ΕΚΤ φέτος, εκτίμηση που ο Κάζακς έκρινε ότι συνάδει με τις οικονομικές προοπτικές της ίδιας της κεντρικής τράπεζας. Ορισμένοι αξιωματούχοι ανησυχούν ότι τα περιθώρια ελιγμών της ΕΚΤ θα είναι περιορισμένα εάν η Fed αναγκαστεί να αναβάλει τη μείωση των επιτοκίων λόγω των επίμονων πιέσεων στις τιμές. Το μέλος του Αυστριακού Διοικητικού Συμβουλίου Ρόμπερτ Χόλτσμαν δήλωσε ότι θα ήταν δύσκολο να απομακρυνθεί πολύ από το αντίστοιχο αμερικανικό σενάριο σε μία τέτοια περίπτωση. Ο Κάζακς αναγνώρισε ότι υπάρχουν δεσμοί μεταξύ των δύο οικονομιών που οι αξιωματούχοι της ΕΚΤ πρέπει να λαμβάνουν υπόψη τους κατά τη λήψη αποφάσεων χάραξης πολιτικής. «Φυσικά και ζούμε στον ίδιο πλανήτη», είπε. «Οι οικονομίες μας είναι συνδεδεμένες, ιδίως οι χρηματοπιστωτικές αγορές. Αυτό θα επηρεάσει σε κάποιο βαθμό τον τρόπο με τον οποίο λαμβάνουμε τις αποφάσεις μας, αλλά η εντολή μας είναι η σταθερότητα των τιμών για τη ζώνη του ευρώ», συμπλήρωσε. Διαβάστε ακόμη Αναλυτές: Game changer για τη Μέση Ανατολή το ισραηλινό πλήγμα στο Ιράν -«Μπορεί να οδηγήσει σε ανοιχτό πόλεμο» Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι S&P’s: Με μεταρρυθμίσεις και πλεονάσματα έρχονται νέες αναβαθμίσεις Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Wall Street: Sell off για τις τεχνολογικές μετοχές – «Βουτιά» άνω του 2% για τον Nasdaq | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Οι βαριές απώλειες που κατέγραψε ο Nasdaq ήταν το κυρίαρχο στοιχείο της συνεδρίασης της Παρασκευής στη Wall Street, επισκιάζοντας την αντίσταση που επέδειξε ο Dow Jones. Σε γενικές γραμμές, εξάλλου, για άλλη μία ημέρα είχαμε την επανάληψη του ίδιου ακριβώς σκηνικού με τη συνεδρίαση να ξεκινά με θετικές προοπτικές και τους δείκτες να προσπαθούν να ανακάμψουν και σταδιακά να χάνουν τη δυναμική τους. Ειδικά στο μέτωπο των τεχνολογικών εταιρειών οι πιέσεις έγιναν ασφυκτικές με αποτέλεσμα ο S&P 500 να πέσει κάτω από το ψυχολογικό όριο των 5.000 μονάδων και ο Nasdaq να υποχωρήσει κατά πάνω από 2%. Συγκεκριμένα, ο Dow Jones έκανε τη διαφορά σημειώνοντας κέρδη 0,56% στις 37.986 μονάδες, ωστόσο ο S&P 500 κατέγραψε πτώση κατά 0,88% φτάνοντας τις 4.967 μονάδες και ο Nasdaq έκανε «βουτιά» ύψους 2,05% με αποτέλεσμα να προσγειωθεί στις 15.282 μονάδες. Για τον S&P και τον Nasdaq ήταν η έκτη συνεχόμενη πτωτική συνεδρίαση, που συνιστά το μεγαλύτερο καθοδικό σερί τους από τον Οκτώβριο του 2022! Με τις επιδόσεις αυτές, ο απολογισμός της αγοράς για το πενθήμερο ήταν λίαν αρνητικός. Ο S&P 500 έχασε περίπου 3% συμπληρώνοντας έτσι την τρίτη συνεχόμενη πτωτική εβδομάδα. Μάλιστα, οι απώλειες του σε σχέση με το υψηλό 52 εβδομάδων του δείκτη ξεπερνούν το 5%! Ακόμη μεγαλύτερες απώλειες μετρά ο Nasdaq που απώλεσε πάνω από 5% από τη Δευτέρα, που είναι η χειρότερη εβδομαδιαία επίδοση του από τον Νοέμβριο του 2022, συμπληρώνοντας μάλιστα την τέταρτη εβδομάδα σε καθοδική τροχιά. Ο Dow, χάρη στις αντιστάσεις που επέδειξε, κατάφερε να διατηρηθεί περίπου στα επίπεδα του για την εβδομάδα, αλλά έχει μετρήσει ήδη δύο εβδομάδες στο «κόκκινο». Καθοριστικός παράγοντας για την αντιστροφή του κλίματος στην αγορά μετά το θετικό πρώτο τρίμηνο και τα συνεχή ρεκόρ στους δείκτες ήταν η… ανώμαλη προσγείωση των προσδοκιών των επενδυτών όσον αφορά την αντιστροφή της νομισματικής πολιτικής από τη Federal Reserve. Για σημαντικό διάστημα οι επενδυτές… έκλειναν τα αυτιά τους στα συνεχή επιφυλακτικά μηνύματα, μεταξύ άλλων και από την ίδια τη Fed και τα στελέχη της, όσον αφορά το χρονοδιάγραμμα της έναρξης του καθοδικού κύκλου των επιτοκίων. Τελικά με τον πληθωρισμό να κινείται σταθερά, από τις αρχές της χρονιάς, σε επίπεδα άνω του αναμενόμενου και την οικονομία να παραμένει ισχυρή χάρη στα υψηλά επίπεδα της κατανάλωσης, η αγορά συνειδητοποίησε ότι θα πρέπει να… αποχαιρετήσει τόσο τη δυνατότητα της πρώτης μείωσης των επιτοκίων μέσα στο πρώτο εξάμηνο αλλά ενδεχομένως να βιώσει και το χειρότερο σενάριο της μη υποχώρησης τους καθόλου, εντός του 2024. Τα περισσότερα προγνωστικά βέβαια παραμένουν να ποντάρουν σε μία με δύο περικοπές των επιτοκίων, από το φθινόπωρο, ωστόσο αυξάνονται συνεχώς οι φωνές μεταξύ των αναλυτών που κάνουν λόγο για ενδεχόμενη αναβολή των περικοπών για την επόμενη χρονιά. Προφανώς μέσα στο κλίμα αυτό η αβεβαιότητα στην περιοχή της Μέσης Ανατολής και η εκτίναξη των πετρελαϊκών τιμών ήταν το… κερασάκι στην τούρτα. Και παρά το γεγονός ότι η αγορά ελπίζει ότι η κρίση Ισραήλ-Ιράν δεν θα επιδεινωθεί, μετά και την χαμηλής έκτασης ισραηλινή επίθεση τα ξημερώματα, ουδείς δεν μπορεί να προδικάσει με βεβαιότητα την επόμενη ημέρα. Σε επίπεδο μετοχών, οι τεχνολογικές μετοχές δέχτηκαν ασφυκτικές πιέσεις με αρνητικούς πρωταγωνιστές την Nvidia και το Netflix. Ειδικά για τη μετοχή του Netflix που έχασε σχεδόν 9%, καθώς η εταιρεία ανακοίνωσε θετικά αποτελέσματα για το πρώτο τρίμηνο αλλά απογοητευτικό guidance για το β’ τρίμηνο, ήταν η χειρότερη συνεδρίαση εδώ και πάνω από δύο χρόνια! Μεγάλες απώλειες κατέγραψαν επίσης η Super Micro Computer, η Micron Technology, η Tesla, η Amazon και η Apple. Δεν είναι τυχαίο πως και σε επίπεδο εβδομάδας ο τεχνολογικός κλάδος βρίσκεται σε αρνητικό έδαφος. Ενδεικτικά ο S&P Technology Index κατέγραψε απώλειες της τάξεως του 6%. Ειδικά σήμερα, μεταξύ των επιμέρους κλάδων του S&P, τις μεγαλύτερες απώλειες υπέστη ο κλάδος της πληροφορικής τεχνολογίας, στους οποίους εντάσσεται η Nvidia και η Super Micro Computer. Στον αντίποδα η μετοχή που «έσωσε» κυριολεκτικά τον Dow Jones ήταν σαφώς η American Express, που μετά τα θετικά αποτελέσματα που ανακοίνωσε επιδόθηκε σε ένα μίνι ράλι που ξεπέρασε το 5%. Στις λίγες κερδισμένες της ημέρας και η μετοχή του Shopify, μετά την αναβάθμιση της από την Morgan Stanley, αλλά και η μετοχή της Paramount μετά από δημοσιεύματα που υποστήριξαν πως η Sony Pictures και η Apollo Global Management συζητούν το ενδεχόμενο να εξαγοράσουν από κοινού την μιντιακή εταιρεία. Διαβάστε ακόμη  Οι επιβάτες ψήφισαν: Αυτά είναι τα 10 καλύτερα αεροδρόμια του 2024 Μπλόκο στο «shrinkflation» βάζει η Γαλλία – Τι ορίζουν οι νέες εντολές προς τα σούπερ μάρκετ (tweet) Πλειστηριασμοί: Ποια ακίνητα – φιλέτα στο Κολωνάκι και στο ιστορικό κέντρο… μοσχοπουλήθηκαν Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Πρόγραμμα «Ανακαινίζω-Νοικιάζω»: Δόθηκαν 343 εγκρίσεις από την πρώτη εβδομάδα | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Με έντονο ενδιαφέρον από ιδιοκτήτες ακινήτων και γοργούς ρυθμούς προχωρά το πρόγραμμα «Ανακαινίζω – Νοικιάζω», που χρηματοδοτεί το υπουργείο Κοινωνικής Συνοχής και Οικογένειας με το ποσό των 50 εκατομμυρίων ευρώ, καθώς ήδη από την πρώτη εβδομάδα, που άνοιξε η πλατφόρμα για τους ενδιαφερόμενους, υπάρχουν 343 εγκρίσεις, από τις συνολικά 573 εγγραφές. Σύμφωνα με στοιχεία από το υπουργείο Κοινωνικής Συνοχής και Οικογένειας, έχουν απορριφθεί 190 αιτήσεις, ενώ ακόμη 40 είναι υπό ένσταση. Σημειώνεται δε ότι το πρόγραμμα θα διαρκέσει μέχρι να δεσμευτεί το ποσό των 50 εκατομμυρίων. Όπως έχει γίνει γνωστό, το εν λόγω πρόγραμμα αφορά ανακαινίσεις και επισκευές, σε περίπου 12.500 κενές κατοικίες με σκοπό να διατεθούν στη συνέχεια για μακροχρόνιες μισθώσεις. Το ανώτερο ποσό της επιδότησης θα ανέρχεται σε 4.000 ευρώ με δυνατότητα προκαταβολής του 50% και για πρώτη φορά οι επιδοτούμενες δαπάνες, αφορούν λειτουργικές επισκευές και εργασίες ανακαίνισης. Μετά την ολοκλήρωση της ανακαίνισης το ακίνητο υποχρεωτικά πρέπει να εκμισθωθεί για τρία τουλάχιστον χρόνια σε ιδιώτη. Το πρόγραμμα διεξάγεται με τη συνδρομή και την επίβλεψη της Δημόσιας Υπηρεσίας Απασχόλησης (ΔΥΠΑ). Το πρόγραμμα, κατά την κυβέρνηση, θα κάνει προσιτή την κατοικία για χιλιάδες νέους ανθρώπους, ζευγάρια και οικογένειες, ενώ όπως επισημαίνει η υπουργός Κοινωνικής Συνοχής και Οικογένειας Σοφία Ζαχαράκη «ερχόμαστε να επιδοτήσουμε αυτές τις ανακαινίσεις και να προσθέσουμε ένα ακόμη “ όπλο” στη στεγαστική πολιτική μας στη μάχη για τη μείωση των τιμών στα ενοίκια». Στο πρόγραμμα μπορούν να υπαχθούν φυσικά πρόσωπα, ιδιοκτήτες ή επικαρπωτές ακινήτων με χρήση κατοικίας, για ένα ακίνητο με χρήση κατοικίας, εφόσον πληρούνται οι παρακάτω πέντε προϋποθέσεις: α) Οι Δικαιούχοι διαθέτουν την πλήρη κυριότητα ή την επικαρπία του ακινήτου σε ποσοστό ίσο ή μεγαλύτερο του 50%. β) Το ακίνητο (διαμέρισμα ή μονοκατοικία) έχει έκταση κύριων χώρων έως 100 τ.μ. και βρίσκεται σε οικιστική περιοχή (δηλαδή εντός γενικού πολεοδομικού σχεδίου ή εντός εγκεκριμένου ρυμοτομικού σχεδίου ή εντός ορίων οικισμού ή εντός ζώνης οικισμού όπου υφίστανται ειδικοί όροι δόμησης). γ) Οι Δικαιούχοι έχουν ετήσιο οικογενειακό φορολογητέο, πραγματικό ή τεκμαρτό, εισόδημα που δεν υπερβαίνει τις 40.000 € και διαθέτουν ακίνητη περιουσία, της οποίας η συνολική αξία δεν υπερβαίνει το ποσό των 300.000 € . Ως ετήσιο οικογενειακό εισόδημα νοείται το συνολικό ετήσιο φορολογούμενο, πραγματικό ή τεκμαρτό, καθώς και το απαλλασσόμενο ή φορολογούμενο με ειδικό τρόπο εισόδημα των συζύγων ή των μερών συμφώνου συμβίωσης και των προστατευόμενων τέκνων. δ) Το ακίνητο δεν έχει δηλωθεί ως πρώτη κατοικία, δεν έχει δηλωθεί ως μισθωμένο και δηλώνεται ως κενό στο έντυπο Ε2 που συνοδεύει τη δήλωση φορολογίας εισοδήματος των 3 τελευταίων ετών. ε) Οι δικαιούχοι δεν έχουν λάβει επιδότηση για πρόγραμμα εξοικονόμησης ενέργειας ή ανακαίνισης σε ακίνητο ιδιοκτησίας τους τα τελευταία 5 έτη και δεν έχουν ενταχθεί σε προγράμματα επιδοτούμενης ενεργειακής εξοικονόμησης για οποιοδήποτε ακίνητό τους, δηλαδή από 1.1.2019 και εφεξής. Ενδεικτικά στις δαπάνες μπορούν να περιληφθούν οι εργασίες για ανακαίνιση μπάνιου, κουζίνας, αντικατάσταση πόρτας εισόδου και εσωτερικών θυρών, αντικατάσταση δαπέδων, αντικατάσταση ή επισκευή ηλεκτρολογικών και υδραυλικών εγκαταστάσεων, δομικών στοιχείων, επιχρισμάτων, πλακιδίων, χρωματισμών και λοιπές αντίστοιχες εργασίες. Επίσης, προβλέπονται οι δαπάνες για αγορά των αναγκαίων υλικών, δαπάνες για τυχόν απαιτούμενες ασφαλιστικές εισφορές ΙΚΑ για τις εργασίες και δαπάνες μηχανικού για τυχόν εκδόσεις αδειών, εγκρίσεων ή εκπόνησης μελετών. Οι δικαιούχοι μπορούν να υποβάλουν την αίτησή τους μέσω της πλατφόρμας του Προγράμματος στην Ψηφιακή Πύλη https://www.gov.gr/ipiresies/periousia-kai-phorologia/epidoteseis-politon/anakainizo-noikiazo . Τα περισσότερα πεδία της αίτησης είναι προσυμπληρωμένα μέσω διαλειτουργικότητας από τις ηλεκτρονικές βάσεις δεδομένων των φορέων του Δημοσίου Τομέα. Ο δικαιούχος επιλέγει ή συμπληρώνει όλα τα υπόλοιπα κενά πεδία. Τα στοιχεία που απαιτείται να γνωρίζει και να υποβάλει ο δικαιούχος κατά την υποβολή της Αίτησης είναι ενδεικτικά: – Ο / οι ΑΤΑΚ του ακινήτου, η ένταξη του οποίου επιδιώκεται – το προϋπολογιζόμενο ύψος της συνολικής δαπάνης ανακαίνισης χωρίς περαιτέρω δικαιολογητικά – τα στοιχεία επικοινωνίας (διεύθυνση ηλεκτρονικού ταχυδρομείου και αριθμό κινητού τηλεφώνου) – έναν ενεργό αριθμό λογαριασμού πληρωμών (IBAN) παρόχου υπηρεσιών πληρωμής (Π.Υ.Π.) που λειτουργεί στην Ελλάδα, του οποίου είναι δικαιούχος ή συνδικαιούχος. Μέσα από την πλατφόρμα οι δικαιούχοι θα έχουν τη δυνατότητα να παρακολουθήσουν την πορεία της αίτησης και της επιδότησής τους. – Εάν δεν εμφανίζεται προσυμπληρωμένο οιοδήποτε υποχρεωτικό πεδίο της αίτησης που αφορά στο επιλεχθέν ακίνητο (όπως ο Αριθμός Παροχής Ηλεκτρικού Ρεύματος), ο αιτών διορθώνει την έλλειψη στην αρμόδια Αρχή (π.χ. ΑΑΔΕ) και στη συνέχεια εισέρχεται εκ νέου στην ειδική εφαρμογή του Προγράμματος για την υποβολή της Αίτησης. – Οι προϋποθέσεις επιλεξιμότητας ελέγχονται κατά τον χρόνο υποβολής της αίτησης είτε μέσω διαλειτουργικότητας με τις ηλεκτρονικές βάσεις δεδομένων των φορέων του Δημοσίου Τομέα είτε με προσκόμιση στην ΔΥΠΑ των δικαιολογητικών που τυχόν θα ζητηθούν. – Ο αιτών ενημερώνεται για την έγκριση της αίτησής του και την υπαγωγή του στο Πρόγραμμα ή για την απόρριψη της αίτησής του για το επιλεγέν ακίνητο, με έκδοση αμέσως και αυτομάτως εγκριτικής ή απορριπτικής απόφασης. – Σε περίπτωση απορριπτικής απόφασης, ο αιτών μπορεί να υποβάλει ένσταση εντός 10 ημερών σύμφωνα με τις οδηγίες της Πλατφόρμας. – Εάν δεν εμφανίζεται ούτε εγκριτική ούτε απορριπτική απόφαση, η αίτηση βρίσκεται σε κατάσταση επεξεργασίας από την αρμόδια Διεύθυνση της ΔΥΠΑ, οπότε ο αιτών θα λάβει εξατομικευμένο μήνυμα ηλεκτρονικού ταχυδρομείου. – Η προκαταβολή καταβάλλεται άμεσα στον λογαριασμό του δικαιούχου και από την ημερομηνία καταβολής της προκαταβολής, ο δικαιούχος μπορεί να προβαίνει στις δαπάνες ανακαίνισης ή επισκευής. – Οι δαπάνες πρέπει να εξοφλούνται αποκλειστικά και μόνον με ηλεκτρονικό τρόπο, με μία ή περισσότερες χρεωστικές, πιστωτικές ή/και προπληρωμένες κάρτες πληρωμών, που έχουν εκδοθεί ή θα εκδοθούν στο Α.Φ.Μ. του δικαιούχου από τον Π.Υ.Π., όπου ο δικαιούχος διατηρεί τον ΙΒΑΝ, τον οποίο δήλωσε στην αίτησή του. – Προβλέπονται κυρώσεις για τις περιπτώσεις που ο δικαιούχος δεν συμμορφωθεί με τις ρυθμίσεις του Προγράμματος ή δεν προσκομίσει τα απαιτούμενα δικαιολογητικά. Οι κυρώσεις περιλαμβάνουν ανάκληση και επιστροφή μέρους ή ολόκληρης της επιδότησης ή/και της προκαταβολής και απένταξη από το Πρόγραμμα. Διαβάστε ακόμη Χρυσός: Σταθεροποιείται παρά την αυξημένη ένταση στη Μέση Ανατολή (γράφημα) Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι S&P’s: Με μεταρρυθμίσεις και πλεονάσματα έρχονται νέες αναβαθμίσεις Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Google Maps: Πώς μπορεί να επιβαρύνει την καθημερινότητά μας (tweet) | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Aν και η χρήση των Google Maps προσφέρουν ανεκτίμητη βοήθεια στους οδηγούς και τους τουρίστες, θέτουν επίσης προκλήσεις για τις τοπικές κοινότητες. Και το ακόλουθο περιστατικό της Βαρκελώνης έρχεται να μας προβληματίσει για το πόσο μπορούν να επεμβαίνουν στην καθημερινότητά μας, σύμφωνα με την Telegraph. Η περίπτωση της γραμμής 116, μιας διαδρομής μίνι λεωφορείων μέσα στη συνοικία Gracia της Βαρκελώνης, αποτελεί παράδειγμα αυτού του ζητήματος. Ως δημοφιλές τουριστικό αξιοθέατο, η Βαρκελώνη δέχεται εκατομμύρια επισκέπτες ετησίως, πολλοί από τους οποίους βασίζονται στους χάρτες Google Maps για την πλοήγηση. Κατά συνέπεια, η γραμμή 116 έγινε περιζήτητη διαδρομή, μεταφέροντας τουρίστες στο πάρκο Guell και σε άλλους προορισμούς. 🚌 Barcelona removes tourist bus route from Google Maps so elderly locals can find a seat https://t.co/rlJtNh9bU7 — The Telegraph (@Telegraph) April 13, 2024  Ωστόσο, η περιορισμένη χωρητικότητα του μικρού λεωφορείου άφηνε τους ντόπιους, ιδίως τους ηλικιωμένους κατοίκους, να αγωνίζονται να εξασφαλίσουν μια θέση στο λεωφορείο εν μέσω της εισροής τουριστών. Ως απάντηση, οι τοπικές αρχές έλαβαν ένα δραστικό αλλά αποτελεσματικό μέτρο: αφαίρεσαν τη γραμμή 116 από τους χάρτες της Google. Αυτή η φαινομενικά απλή ενέργεια μείωσε σημαντικά την εξάρτηση των τουριστών από το μικρό λεωφορείο, ανακουφίζοντας την πίεση στις τοπικές μεταφορές και βελτιώνοντας την προσβασιμότητα για τους κατοίκους. Η κίνηση αυτή υπογραμμίζει τη δύναμη και την επιρροή των εφαρμογών πλοήγησης στη διαμόρφωση των προτύπων αστικής κινητικότητας. Ενώ οι Χάρτες Google και οι παρόμοιες πλατφόρμες προσφέρουν απαράμιλλη ευκολία, πρέπει να κινούνται σε μια λεπτή ισορροπία μεταξύ της εξυπηρέτησης των τουριστών και του σεβασμού των αναγκών των τοπικών κοινοτήτων. Η εμπειρία της Βαρκελώνης χρησιμεύει ως προειδοποιητική ιστορία, προτρέποντας σε επαναξιολόγηση του τρόπου με τον οποίο η τεχνολογία διασταυρώνεται με τον σχεδιασμό των αστικών μεταφορών. Καθώς το Google Maps συνεχίζει να εξελίσσεται με χαρακτηριστικά όπως το Immersive View και το Street View, ο ανταγωνισμός στο χώρο της χαρτογράφησης εντείνεται. Ανταγωνιστές όπως η Apple επενδύουν σημαντικά στις δικές τους λύσεις χαρτογράφησης, με στόχο να προσφέρουν συγκρίσιμα χαρακτηριστικά με βελτιωμένες λεπτομέρειες και λειτουργίες. Η ενσωμάτωση χαρτών χωρίς σύνδεση και η υποστήριξη δημόσιων συγκοινωνιών στους Χάρτες της Apple αναδεικνύει την αυξανόμενη πολυπλοκότητα των εφαρμογών χαρτογράφησης και τον ρόλο τους στη σύγχρονη πλοήγηση. Αν και η Google δεν έχει σχολιάσει την απόφαση της Βαρκελώνης, υπογραμμίζει την ανάγκη συνεργασίας μεταξύ των εταιρειών τεχνολογίας και των τοπικών αρχών για την αντιμετώπιση των ακούσιων συνεπειών της χρήσης εφαρμογών πλοήγησης. Διαβάστε ακόμη Υπέρβαση στόχων και «χρυσά» έσοδα για τις εταιρείες πληροφορικής – Οι προβλέψεις για νέα ρεκόρ (pic) Η ιταλική οικονομία είναι ο νέος αδύναμος κρίκος – Γιατί δεν ισχύει πλέον το… «ούνα φάτσα, ούνα ράτσα» Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Εορταστικό ωράριο Πάσχα 2024 | newmoney",
        "body": "ΕΠΙΚΟΙΝΩΝΙΑ Την Κυριακή των Βαΐων, πριν από τη Μεγάλη Εβδομάδα, τα καταστήματα θα είναι ανοιχτά Μια Κυριακή πριν τη Μεγάλη Εβδομάδα τα καταστήματα θα είναι ανοιχτά ΦΟΡΤΩΣΗ ΠΕΡΙΣΣΟΤΕΡΩΝ Copyright © 2024 Newmoney"
    },
    {
        "title": "Χατζηδάκης: Η Ελλάδα είναι η ευχάριστη έκπληξη της ευρωπαϊκής οικονομίας | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Ο Υπουργός Εθνικής Οικονομίας και Οικονομικών, Κωστής Χατζηδάκης, ολοκλήρωσε την επίσκεψή του στην Ουάσινγκτον, όπου συμμετείχε στις εργασίες της Εαρινής Συνόδου του Διεθνούς Νομισματικού Ταμείου και της Παγκόσμιας Τράπεζας. Ο κ. Χατζηδάκης, δήλωσε: «Ήταν ξεκάθαρο! Σε όλες τις συναντήσεις και συζητήσεις που είχα στο πλαίσιο των Spring Meetings του Διεθνούς Νομισματικού Ταμείου. Η Ελλάδα είναι η ευχάριστη έκπληξη της ευρωπαϊκής οικονομίας. Το αναγνωρίζουν οι πάντες: εκπρόσωποι διεθνών οργανισμών, οικονομικοί αναλυτές, διεθνείς επενδυτικές τράπεζες. Χρέος μας είναι να συνεχίσουμε την προσπάθεια με σοβαρότητα και αποφασιστικότητα. Για νέες και καλύτερες δουλειές και υψηλότερο βιοτικό επίπεδο για όλους τους Έλληνες». Στο περιθώριο της Συνόδου, ο κ. Χατζηδάκης είχε συναντήσεις με τη Γενική Διευθύντρια του ΔΝΤ Κρισταλίνα Γκεοργκίεβα, τον Διευθυντή του Τμήματος Δημοσιονομικών Υποθέσεων του ΔΝΤ Βίτορ Γκασπάρ και τον Διευθυντή του Ευρωπαϊκού Τμήματος του ΔΝΤ Αλφρεντ Κάμερ. Ο Έλληνας Υπουργός Εθνικής Οικονομίας και Οικονομικών παρακάθισε σε δείπνο εργασίας που παρέθεσε η κ. Γκεοργκίεβα σε Υπουργούς από προηγμένες ευρωπαϊκές οικονομίες, όπου συζητήθηκε το ζήτημα της ενίσχυσης της ανταγωνιστικότητας της ευρωπαϊκής οικονομίας. Επιπλέον, ο κ. Χατζηδάκης είχε συναντήσεις με υψηλόβαθμα στελέχη επενδυτικών και τραπεζικών ομίλων και οίκων αξιολόγησης. Ειδικότερα, με τον πρόεδρο του ομίλου Goldman Sachs Τζον Γουάλντρον και τον αντιπρόεδρο της Citigroup Τζέι Κόλινς, o κ. Χατζηδάκης συζήτησε τις προοπτικές της ελληνικής και της παγκόσμιας οικονομίας και κάλεσε τις δύο επενδυτικές τράπεζες να επεκτείνουν τις δραστηριότητές τους στην Ελλάδα. Ανάλογες συζητήσεις είχε επίσης ο κ. Χατζηδάκης με εκπροσώπους οίκων αξιολόγησης και οικονομικούς αναλυτές. Ενώ παράλληλα, παραχώρησε συνεντεύξεις στα Αμερικανικά Δίκτυα CNBC και Bloomberg. Στην Ουάσινγκτον ο Υπουργός συμμετείχε στη συνάντηση της Συμμαχίας Υπουργών Οικονομικών για Κλιματικές Δράσεις (Coalition of Finance Ministers for Climate Action), στην οποία η Ελλάδα είναι τακτικό μέλος. Στόχος της Συμμαχίας είναι η προώθηση ισχυρών συλλογικών δράσεων σχετικά με την κλιματική αλλαγή και την αντιμετώπιση των επιπτώσεών της. Ο κ. Χατζηδάκης συμμετείχε επίσης στην Υπουργική Σύνοδο του Συμφώνου του Παρισιού για τους Ανθρώπους και το Κλίμα (Paris Pact for People and the Planet – 4P), που ως στόχο έχει την ανάληψη δράσεων για την προώθηση της δίκαιης πράσινης μετάβασης. Ελαβε μέρος και στην Υπουργική Σύνοδο της Διεθνούς Ομάδας Χρηματοοικονομικής Δράσης (Financial Action Task Force  FATF), που στοχεύει στη διαμόρφωση των στρατηγικών κατευθύνσεων για την αντιμετώπιση του ξεπλύματος χρήματος και της χρηματοδότησης της τρομοκρατίας. Ακόμη, ο κ. Χατζηδάκης συμμετείχε στην εισαγωγική συνάντηση της Διεθνούς Νομισματικής και Χρηματοοικονομικής Επιτροπής (International Monetary and Financial Committee – IMFC), στην οποία αναλύθηκαν η πορεία και οι προοπτικές της παγκόσμιας οικονομίας. Την Παρασκευή (19/4)  ο Έλληνας Υπουργός συμμετείχε στην ολομέλεια της Διεθνούς Νομισματικής και Χρηματοοικονομικής Επιτροπής. Μετά την εν λόγω συνεδρίαση ο κ. Χατζηδάκης συμμετείχε σε γεύμα που οργάνωσε προς τιμήν του η Πρέσβης της Ελλάδας στην Ουάσινγκτον, Αικατερίνη Νασίκα, με τη συμμετοχή των Ελλήνων Προξένων στις ΗΠΑ. Τον κ. Χατζηδάκη συνόδευσαν στις συναντήσεις ο Γενικός Γραμματέας Οικονομικής Πολιτικής και Στρατηγικής, Γιώργος Χριστόπουλος και ο Γενικός Διευθυντής του Οργανισμού Διαχείρισης Δημοσίου Χρέους (ΟΔΔΗΧ), Δημήτρης Τσάκωνας, καθώς επίσης και οι εκπρόσωποι της Ελλάδας στο ΔΝΤ, Μιχάλης Μασουράκης και στην Παγκόσμια Τράπεζα, Ελένη Παναγιωταρέα. Στην ελληνική αντιπροσωπεία επίσης συμμετείχε ο υποδιοικητής της Τράπεζας της Ελλάδος, Θεόδωρος Πελαγίδης. Διαβάστε ακόμη Ναντάκετ: Ποιο είναι το νησί των rich and famous Αναλυτές: Game changer για τη Μέση Ανατολή το ισραηλινό πλήγμα στο Ιράν -«Μπορεί να οδηγήσει σε ανοιχτό πόλεμο» Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Νέο γύρο χρηματοδότησης επιζητά η πιο «hot» ευρωπαϊκή start-up στον κλάδο του ΑΙ | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Σε συνομιλίες με διεθνείς επενδυτές για επιπλέον χρηματοδότηση ύψους 500 εκατ. ευρώ βρίσκεται η γαλλική start-up Mistral AI, που θεωρείται από τα «δυνατότερα» ονόματα στην Ευρώπη στο πεδίο της τεχνητής νοημοσύνης. Με τις νέες επενδύσεις, η αξία της εκτιμάται πως θα υπερδιπλασιαστεί ξεπερνώντας τα 5 δισ. ευρώ. Σύμφωνα με δημοσίευμα των Financial Times, οι τρεις συνιδρυτές της εταιρείας μελετούν όλες τις προτάσεις που έχουν στα χέρια τους μόλις τέσσερις μήνες αφότου άντλησαν άλλα 400 εκατ. ευρώ από διεθνείς επενδυτές. Με τον τότε γύρο επενδύσεων η αξία της start-up είχε ανέβει ήδη σημαντικά στα 2 δισ. ευρώ. H ταχύτατη ενδυνάμωση της νεοφυούς εταιρείας, που μετρά λιγότερο από ένα χρόνο ζωής, θεωρείται άκρως εντυπωσιακή, ακόμη και με τα στάνταρ του ραγδαία αναπτυσσόμενου κλάδου της τεχνητής νοημοσύνης διεθνώς. Ωστόσο, αναλυτές του κλάδου την θεωρούν ως την καλύτερη απάντηση της Ευρώπης στις αμερικανικές εταιρείες ΑΙ, όπως η OpenAI και η Anthropic. Η Mistral, ιδρύθηκε το Μάιο του 2023 από τρεις ταλαντούχους ερευνητές που προέρχονταν από τη Meta και την Google AI και στο λίγο διάστημα λειτουργίας της έχει ήδη παρουσιάσει πολλαπλά μοντέλα ΑΙ, μεταξύ των οποίων ένα επιτυχημένο chatbot ονόματι Le Chat, ανταγωνιστικό του ChatGPT της OpenAI. Αποτέλεσμα των επιδόσεων της ήταν να προσελκύσει το έντονο ενδιαφέρον μεγάλων fund, όπως η Andreesen Horowitz και η Lightspeed Venture Partners αλλά και έτερων Big Tech, όπως η Nvidia, η Microsoft και σε προσωπικό επίπεδο του πρώην επικεφαλής της Google, Έρικ Σμιντ, που έσπευσαν μέχρι τώρα να ανταποκριθούν πρόθυμα στο κάλεσμα της για νέα κονδύλια. Το ίδιο εκτιμάται πως θα γίνει και τώρα! Διαβάστε ακόμη  Οι επιβάτες ψήφισαν: Αυτά είναι τα 10 καλύτερα αεροδρόμια του 2024 Μπλόκο στο «shrinkflation» βάζει η Γαλλία – Τι ορίζουν οι νέες εντολές προς τα σούπερ μάρκετ (tweet) Πλειστηριασμοί: Ποια ακίνητα – φιλέτα στο Κολωνάκι και στο ιστορικό κέντρο… μοσχοπουλήθηκαν Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Ολόκληρο το υπόμνημα της ΝΔ στον Άρειο Πάγο για τον αποκλεισμό των Σπαρτιατών από τις ευρωεκλογές | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Το υπόμνημα που κατέθεσε σήμερα Σάββατο (20.4.2024) στον Άρειο Πάγο κατά της συμμετοχής των Σπαρτιατών στις ευρωεκλογές του Ιουνίου, έδωσε στη δημοσιότητα η Νέα Δημοκρατία. Η Νέα Δημοκρατία, με το υπόμνημα των 37 σελίδων και το παράρτημα των 200 σελίδων που το συνοδεύει (είχε κατατεθεί πριν τις εθνικές εκλογές στις 29/4/23), ζητά τον αποκλεισμό του κόμματος από την εκλογική διαδικασία, επικαλούμενη τον νόμο για την «πραγματική ηγεσία» των κομμάτων, που όπως θα υποστηρίξει, ασκείται από τον Ηλία Κασιδιάρη, που έχει καταδικαστεί σε κάθειρξη για ένταξη και διεύθυνση εγκληματικής οργάνωσης. «Όπως προκύπτει από τα στοιχεία ο de facto ηγέτης του πολιτικού κόμματος Σπαρτιάτες είναι ο Ηλίας Κασιδιάρης… Η άσκηση της πραγματικής ηγεσίας στοιχειοθετείται από συγκεκριμένες πράξεις που παρατίθενται στο παρόν Υπόμνημα και αποδεικνύουν την κατ’ ενιαίο τρόπο εκφρασμένη βούληση του Ηλία Κασιδιάρη να ασκεί διοίκηση στο εν λόγω κόμμα, να τοποθετεί εικονική ηγεσία αλλά και να διαθέτει τον ηγετικό ρόλο προς το εκλογικό σώμα στο κόμμα ΣΠΑΡΤΙΑΤΕΣ» αναφέρει συγκεκριμένα στο υπόμνημά της η ΝΔ. Διαβάστε περισσότερα στο Protothema.gr Copyright © 2024 Newmoney"
    },
    {
        "title": "Εμπορικά καταστήματα: Πότε ξεκινάει το εορταστικό ωράριο για το Πάσχα 2024 – Ποιες Κυριακές είναι ανοικτά τα μαγαζιά (vid) | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Την επόμενη Κυριακή, 25 Απριλίου ξεκινάει το εορταστικό ωράριο λειτουργίας των εμπορικών καταστημάτων στην Αθήνα, ενώ την Κυριακή 28 Απριλίου θα είναι ανοικτά τα μαγαζιά. Ο Εμπορικός Σύλλογος Αθηνών ανακοίνωσε το προτεινόμενο ωράριο λειτουργίας των εμπορικών καταστημάτων της Αθήνας που θα ισχύσει για την εορταστική περίοδο του Πάσχα και με αυτή την αφορμή ο πρόεδρος του συλλόγου Σταύρος Καφούνης δήλωσε: «Μετά τα τεκμηριωμένα στοιχεία της ΕΛΣΤΑΤ για τον δείκτη του Εμπορικού Συλλόγου Αθηνών τα οποία καταγράφουν πτώση 3% στο τέταρτο τρίμηνο του 2023 για τα μικρά καταστήματα που λειτουργούν με απλογραφικά βιβλία και ύστερα από τρεις δύσκολους μήνες στο ξεκίνημα του 2024, εύχομαι και ελπίζω τούτη η εορταστική περίοδος να σημάνει την απαρχή της αύξησης της αγοραστικής κίνησης. Μια αύξηση που αναμένουμε και ευχόμαστε να επιτευχθεί όχι μόνο στις περιοχές που καταγράφουν μεγάλη τουριστική κίνηση, αλλά και στις συνοικιακές αγορές οι οποίες πρέπει να στηριχθούν από την τοπική κοινωνία. Τα καταστήματα του κέντρου και των περιφερειακών αγορών της Αθήνας περιμένουν τους καταναλωτές να κάνουν τα πασχαλινά τους ψώνια, με γεμάτα ράφια και ελκυστικές τιμές. Καλή Ανάσταση και ευτυχισμένο Πάσχα σε όλο τον κόσμο» Το ωράριο που προτείνει ο σύλλογος είναι συνεχές από τις 9 το πρωί μέχρι τις 9 το βράδυ από την Πέμπτη 25 Απριλίου και την Κυριακή 28 Απριλίου τα εμπορικά καταστήματα του συλλόγου προτείνεται να λειτουργήσουν από τις 11 το πρωί μέχρι τις 4 το απόγευμα. Για τη Μεγάλη Εβδομάδα από Μεγάλη Δευτέρα μέχρι και Μεγάλη Πέμπτη το ωραίο που προτείνεται είναι συνεχές 9 το πρωί με 9 το βράδυ, την Μεγάλη Παρασκευή από τη 1 το μεσημέρι μέχρι τις 7 το απόγευμα και το Μεγάλο Σάββατο από τις 9 το πρωί μέχρι τις 3 το μεσημέρι. Την Κυριακή του Πάσχα, τη Δευτέρα και την Τρίτη τα καταστήματα θα είναι κλειστά. Την Τρίτη θα είναι κλειστά λόγω μεταφοράς του εορτασμού της Πρωτομαγιάς. Διαβάστε ακόμη Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Οι νέες business της οικογένειας Μουράτογλου στην Ελλάδα Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Θεσσαλία: Το καλοκαίρι ξεκινούν έργα αποκατάστασης ύψους 1,4 δισ. ευρώ | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ «Η κλιματική κρίση και η κλιματική αλλαγή μας έφερε αντιμέτωπους με μια νέα πραγματικότητα την οποία ζούμε και το μεγαλύτερο δίδαγμα από όλη αυτή την ιστορία είναι ο Daniel που τον το είδαμε στην Θεσσαλία και μας συντάραξε όλους» δήλωσε ο υφυπουργός Υποδομών και Μεταφορών, Νίκος Ταχιάος, κατά την ομιλία του στην ημερίδα για την κλιματική κρίση, τις καταστροφές και την κρατική αρωγή, που διοργάνωσε ο δήμος Πρεσπών σε συνεργασία με το υπουργείο Κλιματικής Κρίσης. Ο κ. Ταχιάος ανακοίνωσε ότι «το καλοκαίρι θα ξεκινήσει η ανάθεση των έργων ανάταξης των συνεπειών του Daniel στην Θεσσαλία, προϋπολογισμού 1,4 δισ. ευρώ». Εξήγησε ότι τα 470 εκ. ευρώ αφορούν έργα στην σιδηροδρομική υποδομή και πιο συγκεκριμένα στο δίκτυο από Λαμία μέχρι την Λάρισα και από Παλιοφάρσαλο έως Καλαμπάκα, που έχει υποστεί σοβαρές ζημιές. Επίσης, «θα δοθούν 900 εκατ. ευρώ για την αποκατάσταση των οδικών υποδομών» σε δήμους όπως οι δήμοι Αργιθέας Μουζακίου κι ο δήμος της λίμνης Πλαστήρα. Πρόκειται για ορισμένα χωριά και κωμοπόλεις που κατοικούνται κυρίως το καλοκαίρι κι όπως υπογράμμισε «το χρωστάμε αυτό στους κατοίκους τους, γιατί εάν δεν το κάνουμε, υπάρχει ο κίνδυνος να συσσωρευθούν όλοι στα μεγάλα αστικά κέντρα με αποτέλεσμα την ερήμωση της χώρας». Εξήγησε ότι «οι πόροι δεν είναι ανεξάντλητοι, παρότι οι καταστροφές από τα καιρικά φαινόμενα είναι τεράστιες κι ότι οι πληγές δεν μπορούν να επουλωθούν από την μια στιγμή στην άλλη, παρότι οι κάτοικοι το επιθυμούν και το περιμένουν». Ως ανασταλτικό παράγοντα που επηρεάζει τα έργα αποκατάστασης, ο κ Ταχιάος ανέφερε ότι σε κάποιες περιπτώσεις «παρότι θέλουμε κι έχουμε τους πόρους, δεν μπορούμε να προχωρήσουμε, γιατί οι εταιρίες που αναλαμβάνουν δημόσια έργα δεν έχουν τεχνικό προσωπικό να καλύψουν όλες τις ανάγκες και φυσικά δεν υπάρχουν και τα άπειρα μηχανήματα για όλα αυτά. Σε κάθε περίπτωση, υπάρχει μια πραγματικότητα που μας οριοθετεί» κατέληξε ο κ. Ταχιάος. Τέλος, ανέφερε ότι για να χρηματοδοτήσει η κυβέρνηση τα έργα αποκατάστασης του Daniel στην Θεσσαλία, χρειάστηκε «να αποσύρουμε από το Ταμείο Ανάκαμψης έργα της τάξης των 600 εκατ. ευρώ και ήταν έργα πολύ σημαντικά» όπως το φράγμα του Τσινίκα, που θα χρηματοδοτηθεί από το Ταμείο Δημοσίων Επενδύσεων και το έργο ύδρευσης Πρέβεζας-Λευκάδας. Ο γενικός γραμματέας Δημοσίων Επενδύσεων και ΕΣΠΑ, Δημήτρης Σκάλκος, από την πλευρά του παρουσίασε οικονομικά στοιχεία που δείχνουν την ολοένα και μεγαλύτερη ανάγκη δέσμευσης πόρων για την αντιμετώπιση φυσικών καταστροφών. Ανέφερε ότι από την δεκαετία του 1970 έως σήμερα, ο αριθμός των φυσικών καταστροφών έχει τετραπλασιαστεί, ενώ για τα έτη 2020-2022 «ο προϋπολογισμός των ενταγμένων έργων αποκατάστασης ζημιών στο πρόγραμμα δημοσίων επενδύσεων ξεπέρασε τα 2,1 δισ. ευρώ» ενώ για τα τρέχον έτος, το 25% των ετήσιων εθνικών δημόσιων επενδύσεων δεσμεύεται για την χρηματοδότηση της αποκατάστασης των φυσικών καταστροφών. Τέλος, ο κ. Σκάλκος αναφέρθηκε και στις ευρωπαϊκές χρηματοδοτήσεις που έλαβε η χώρα μας για την αντιμετώπιση των φυσικών καταστροφών. Για παράδειγμα, την περίοδο 2006-2023, η χώρα μας «σε σύνολο αιτημάτων 5,2 δισ. ευρώ, έλαβε αποζημιώσεις μόλις 161 εκ. ευρώ». Για την Θεσσαλία, σε βεβαιωμένες καταστροφές στις υποδομές ύψους 2,3 δισ. ευρώ, η Ελλάδα αναμένεται να λάβει αποζημίωση της τάξης των 100 εκ. ευρώ. Στην ημερίδα απεύθυναν χαιρετισμό, ο περιφερειάρχης Δυτικής Μακεδονίας, Γιώργος Αμανατίδης, ενώ συμμετείχαν με παρεμβάσεις τους ο βουλευτής Φλώρινας Σταύρος Παπασωτηρίου και οι δήμαρχοι Πρεσπών Γιώργος Στεργίου, Φλώρινας Βασίλης Γιαννάκης και Αμυνταίου Γιάννης Λιάσης. Διαβάστε ακόμη Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Οι νέες business της οικογένειας Μουράτογλου στην Ελλάδα Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Οι νέες αφίξεις του 2024 στην Αθηναϊκή Ριβιέρα (pics) | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ © Απαγορεύεται από το δίκαιο της Πνευμ. Ιδιοκτησίας η καθ΄οιονδήποτε τρόπο παράνομη χρήση/ιδιοποίηση του παρόντος, με βαρύτατες αστικές και ποινικές κυρώσεις για τον παραβάτη Κι ενώ οι εργασίες στο mega project του Ελληνικού είναι σε πλήρη εξέλιξη σε πολλαπλά μέτωπα, με τους πρώτους ορόφους του μεγάλου ουρανοξύστη των 200 μέτρων να είναι ήδη ορατοί από τη λεωφόρο Ποσειδώνος και τα έργα της πρώτης φάσης του έργου να έχουν ορίζοντα από το 2026 και μετά, το φετινό καλοκαίρι σηματοδοτεί το ντεμπούτο για ουκ ολίγες αφίξεις στην Αθηναϊκή Ριβιέρα, δημιουργώντας τη νέα πολυτελή βιτρίνα της πρωτεύουσας για τους διεθνείς επισκέπτες, αλλά και τους κατοίκους της πόλης. Κι αν το έργο στο Ελληνικό φιλοδοξεί να προσδώσει μια νέα ταυτότητα στην πόλη, η οποία θα φανεί προσεχώς, ήδη η στροφή και το άνοιγμα της Αθήνας προς τη θάλασσα είναι γεγονός, ενώ αποτυπώνεται και στους αριθμούς: την προηγούμενη δεκαετία και προτού ακόμη δρομολογηθούν πολλά από τα έργα που αποτελούν τώρα μία νέα πραγματικότητα, μόλις ένα 31% των ξένων επισκεπτών της ελληνικής πρωτεύουσας επισκεπτόταν το παραλιακό της μέτωπο με βάση τα στοιχεία -ενδεικτικά- του 2016 από την Ενωση Ξενοδόχων Αθηνών – Αττικής & Αργοσαρωνικού (ΕΞΑΑΑ). Τώρα, και σύμφωνα με τα πιο πρόσφατα στοιχεία, αυτά της σεζόν του 2023, πάνω από 1 στους 2 ξένους ταξιδιώτες ή αλλιώς ποσοστό 56% δηλώνει ότι επισκέφτηκε το παραλιακό μέτωπο της Αθήνας – μάλιστα ένα 67% από αυτούς κολύμπησε και στις παραλίες της.  Η θερινή σεζόν του 2024 σηματοδοτεί μεγάλες αλλαγές στο παραλιακό μέτωπο, όπου θα επανέλθει κάτι από την παλιά αίγλη της χρυσής εποχής της Αθηναϊκής Ριβιέρας προηγούμενων δεκαετιών, του ’60 και του ’70: ο κόλπος των παλιών «Αστεριών» της Γλυφάδας, σε μια έκταση 278.000 τ.μ. προστατευμένης δασικής περιοχής, με ακτογραμμή 2,2 χιλιομέτρων, πρόκειται να αναβιώσει φέτος το καλοκαίρι με την υπογραφή της Grivalia Hospitality με ένα «πράσινο» project, με βιώσιμα χαρακτηριστικά, αξίας 300 εκατ. ευρώ. Εκτός από το πρώτο resort της One & Only στην Ελλάδα που ήδη έχει τεθεί σε λειτουργία (σ.σ.: θα ακολουθήσει πολύ σύντομα, από τον Ιούνιο, στην Κέα το δεύτερο resort του υπερπολυτελούς brand από το χαρτοφυλάκιο του ομίλου της Kerzner), ο κόλπος θα φιλοξενεί αργότερα και τον νέο πολυχώρο «Asteria», δίνοντας έμφαση στη γαστρονομία, στις εκδηλώσεις, στην τέχνη και τον πολιτισμό. Καινούρια εστιατόρια, χώροι εκδηλώσεων, πολιτισμού και εικαστικών εκθέσεων θα συνθέτουν το νέο project των εταιρειών Ναυσικά Πολυχώρος και New House Project κάτω από τη διαχείριση της έμπειρης οικογένειας Παπαθεοχάρη. Σε αυτή τη φάση είναι υπό διαμόρφωση οι εξωτερικοί χώροι, δεδομένου ότι στην περιοχή υπάρχουν αρχαιολογικά ευρήματα, δημιουργώντας και έναν αρχαιολογικό περίπατο για τους επισκέπτες του χώρου. Τα νέα «Asteria» πρόκειται να ανοίξουν μέσα στο καλοκαίρι και όπως αναφέρεται χαρακτηριστικά: «Από τότε που άνοιξαν για πρώτη φορά στα μέσα της δεκαετίας του ’50, τα “Αστέρια” έγιναν το εμβληματικό ορόσημο της αθηναϊκής αίγλης, της φιλοξενίας και της νυχτερινής ζωής, γοητεύοντας διεθνείς προσωπικότητες, διασήμους και πρωταγωνιστές εκείνης της εποχής. Μέσα σε λίγα μόλις χρόνια άλλαξαν την αντίληψη που είχαν οι Αθηναίοι για την Αθηναϊκή Ριβιέρα, αποτελώντας την επιτομή της έννοιας ενός προορισμού lifestyle για εκείνη την εποχή. Στο τώρα, τα “Αστέρια” θα λάμψουν ξανά, φέρνοντας τη νοσταλγική αίγλη και μία ποικιλία εμπειριών για τους επισκέπτες». Συμπληρωματικά, το «One & Only Aesthesis», με δυναμικότητα 127 κλειδιών και 14 ιδιωτικών κατοικιών, είναι 12μηνης λειτουργίας σε ένα αστικό resort, «δίνοντας έμφαση στην ιδιωτικότητα ως το απόλυτο παραθαλάσσιο καταφύγιο, αλλά και σε καινοτόμες εμπειρίες για τους επισκέπτες, όπως συμβαίνει με κάθε προορισμό που επιλέγει η One & Only σε μερικές από τις πιο όμορφες τοποθεσίες στον κόσμο, με το δικό του ξεχωριστό αφήγημα».  Aπό την πλευρά της, η Grivalia υπογράφει επενδυτικά ένα ακόμη project, αξίας 50 εκατ. ευρώ, του παραλιακού μετώπου της Αθήνας, που δεν είναι άλλο από το «91 Athens Riviera», το νέο πολυαναμενόμενο glamping που ανοίγει τις πύλες του από τις 15 Ιουνίου στην Α’ Πλαζ Βούλας. Το νέο project της Grivalia Hospitality υπό τη διαχείριση του ομίλου της Domes Resorts (σ.σ.: της οικογένειας Σπανού, με πολυτελή resorts σε κορυφαίους προορισμούς ανά την Ελλάδα) φιλοδοξεί να συστήσει ένα νέο τουριστικό προϊόν στην Αθήνα, βασισμένο στη φιλοσοφία του πολυτελούς camping 5 αστέρων (glamorous camping) σε σκηνές-καμπάνες επιφάνειας 43 τ.μ. -κάποιες από τις οποίες διαθέτουν και δικές τους μικρές πισίνες-, με διαμορφωμένους κήπους, παροχές και υπηρεσίες 5 αστέρων. Το νέο project της Βούλας φέρνει «το πρώτο υβριδικό μοντέλο πολυτελούς φιλοξενίας και ολιστικής εμπειρίας, δεδομένου ότι οι επισκέπτες θα έχουν πρόσβαση σε ένα ευρύ φάσμα εγκαταστάσεων, υπηρεσιών και εμπειριών, όπως γήπεδα τένις, beach volley, γυμναστήρια κ.ά., που θα προβάλλουν μια ολιστική προσέγγιση ευεξίας, χαλάρωσης και εκγύμνασης». Εκεί θα λειτουργεί και ιδιωτικό club, το πρώτο αυτού του είδους στα νότια, στην παραλία της Βούλας, του οποίου τα μέλη θα έχουν πολλαπλά προνόμια, με τη δυνατότητα ακόμη και συνδυαστικής συνδρομής εφόσον το επιθυμούν, με πρόσβαση στις υπηρεσίες και τις εγκαταστάσεις του One & Only. Νωρίτερα, σε έναν μήνα από τώρα, στις 15 Μαΐου τοποθετείται χρονικά η άφιξη του νέου «The Roc Club Vouliagmeni – Athens Riviera» δίπλα στη λίμνη της Βουλιαγμένης, με την υπογραφή αυτή τη φορά του ομίλου της Grecotel. Πρόκειται για το πρώην «Vouliagmeni Suites» του ομίλου, το οποίο μεταμορφώνεται σε ένα νέο club-maison με 35 πλήρως ανανεωμένα δωμάτια και σουίτες και θέα μέχρι τη μαρίνα του «Αστέρα». Ο όμιλος της Grecotel, με ένα συνεχώς επεκτεινόμενο χαρτοφυλάκιο 40 μονάδων ανά την Ελλάδα, ενισχύει συνολικά την παρουσία του στην Αθηναϊκή Ριβιέρα, αφού στο ξεκίνημα της σεζόν, τον Μάιο, ολοκληρώνει την ευρεία ανακαίνιση που έχει ξεκινήσει για τη μεταμόρφωση του «Cape Sounio», με τη συλλογή νέων βιλών, πέντε νέων εστιατορίων, αλλά και νέες υποδομές και εγκαταστάσεις.\nΑντίστοιχα, η πολυαναμενόμενη μαρίνα του Αστέρα Βουλιαγμένης ετοιμάζεται για τα μεγάλα εγκαίνια της 29ης Μαΐου, αποτελώντας έναν ακόμη ισχυρό κρίκο στην επένδυση του ιστορικού συγκροτήματος, η οποία με βάση τις μέχρι στιγμής επιδόσεις αποδεικνύεται ιδιαίτερα προσοδοφόρα για το επενδυτικό σχήμα κάτω από την ΑGC Equity Partners, την επενδυτική με έδρα το Λονδίνο και περί τα 6,5 δισ. ευρώ περιουσιακά στοιχεία υπό διαχείριση. Η Astir Marina, σε συνεργασία με την Ports de Monaco, αντιστοιχεί σε επένδυση ύψους 53 εκατ. ευρώ, διαθέτει 59 θέσεις ελλιμενισμού για σκάφη αναψυχής έως 60 μέτρα και 1 θέση για σκάφος αναψυχής έως 130 μέτρα, αποτελώντας μία από τις κορυφαίες home-port μαρίνες στην περιοχή της Νοτιοανατολικής Μεσογείου. Στους χώρους της φιλοξενούνται κορυφαία brands, όπως το ζαχαροπλαστείο-εστιατόριο «Cova 1817» (από τα παλαιότερα του Μιλάνου), καθώς και καταστήματα των Dior, Gucci, Louis Vuitton, Zegna, Loro Piana, Bottega Veneta, Yves Saint Laurent, Rolex κ.ά. που θα ξεκινήσουν τη λειτουργία τους στις αρχές Ιουνίου, ενώ τον Ιούλιο θα κάνει ντεμπούτο και το «Bagatelle», η γνωστή luxury αλυσίδα γαλλικών εστιατορίων και beach clubs. Σημειωτέον ότι το 2023 η εταιρεία Αστήρ Παλάς Βουλιαγμένης, που διαχειρίζεται το ιστορικό συγκρότημα με το brand του πολυτελούς «Four Seasons», παρουσίασε ρεκόρ κύκλου εργασιών ύψους 295,37 εκατ. ευρώ, έναντι 218,33 εκατ. το 2022, λόγω των πωλήσεων των «χρυσών» οικοπέδων εντός της έκτασής του σε συνδυασμό με τις υψηλές επιδόσεις που κατέγραψαν ο ξενοδοχειακός κλάδος και η εστίαση. Σε επίπεδο κερδοφορίας καταγράφηκαν κέρδη 177,1 εκατ. ευρώ -κυρίως λόγω του real estate- έναντι κερδών 253,4 εκατ. ευρώ το 2022, εκ των οποίων όμως τα 136,6 εκατ. το 2022 αφορούσαν στην πώληση της θυγατρικής της Αστήρ Μαρίνα Βουλιαγμένης Μονοπρόσωπη Α.Ε. στη συνδεδεμένη υπό τον έλεγχο του μετόχου της εταιρείας, Apollo Investment Holdco S.A. Ενα ακόμη μεγάλο επενδυτικό όνομα βρίσκεται πίσω από το πρώην ξενοδοχείο «Fenix» κεντρικά στη Γλυφάδα, επί της οδού Αρτεμισίου, πίσω από την παραλιακή, δυναμικότητας 120 δωματίων και σουιτών, που ανακαινίζεται πλήρως με στόχο τη λειτουργία του από το καλοκαίρι. Ο λόγος για την Brook Lane Capital, η οποία έχει ξεκινήσει τις επενδύσεις στο εγχώριο real estate ήδη από το 2017 και θα έχει ισχυρό αποτύπωμα και στο project του Ελληνικού μέσω της κοινής εταιρείας με τη Lamda Development, με τον σχεδιαζόμενο Πύργο Μεικτής Χρήσης, με χρήσεις κατοικίας και φιλοξενίας 5 αστέρων αξίας μισού δισ. ευρώ. Εξάλλου, τo «Ace Hotel & Swim Club Athens» πρόκειται να ανοίξει τον Ιούνιο κάτω από το αμερικανικό brand των Ace Hotels, που επιστρέφει έτσι μέσω Ελλάδας στην Ευρώπη μετά την αποχώρησή του από το Λονδίνο το 2020. Το Ace Hotel Group δημιουργήθηκε το 1999 με παρουσία στις ΗΠΑ, στον Καναδά και την Αυστραλία, ενώ πλέον δίνει ιδιαίτερη έμφαση και στο κομμάτι της ψυχαγωγίας-αναψυχής μέσω του «Swim Club», με το ντεμπούτο στην Ευρώπη να γίνεται από τη Γλυφάδα.  Μία ακόμη επένδυση, η οποία ωστόσο θα έρθει αργότερα, το 2025, αφορά την ανάπλαση της Ακτής Β’ Βούλας που έχει αναλάβει η Athens Beach Club Α.Ε., με τη συμμετοχή των ομίλων ΤΕΜΕΣ (Κωνσταντακόπουλος – Olayan), Προκοπίου και Κόκκαλη. Ωστόσο, μόλις την περασμένη εβδομάδα τέθηκε σε διαβούλευση -η οποία θα τρέξει έως τις 10 Ιουνίου- η Μελέτη Περιβαλλοντικών Επιπτώσεων για τα λιμενικά-παράκτια έργα, τα οποία θα συνδυαστούν με την εκ νέου διαμόρφωση των υφιστάμενων εγκαταλελειμμένων τουριστικών εγκαταστάσεων της Ακτής. Το εγχείρημα θεωρείται από περιβαλλοντικής άποψης πιο δύσκολο σε σχέση με αυτό για την Ακτή Α’ Βούλας, δεδομένων των εκτεταμένων παρεμβάσεων που απαιτούνται στον παράκτιο και θαλάσσιο χώρο σε συνολική έκταση περίπου 19,6 στρεμμάτων (στη φάση λειτουργίας του έργου), εκ των οποίων 2,2 στρέμματα αφορούν τα προτεινόμενα λιμενικά έργα – καθαρισμός της ακτής και εξυγίανση του πυθμένα, επισκευή/αποκατάσταση των υφιστάμενων νησίδων, κατασκευή πλωτών εγκάρσιων προβλητών, θωράκιση από φυσικούς ογκολίθους της ακτογραμμής, κατασκευή δύο προβόλων από φυσικούς ογκόλιθους στο νοτιοανατολικό άκρο της ακτής, συνολικού μήκους περί τα 100 μέτρα. Οταν ολοκληρωθεί η διαμόρφωση της Ακτής, από το 2025 και μετά, θα περιλαμβάνει υψηλού επιπέδου αθλητικές εγκαταστάσεις, εμπειρίες ψυχαγωγίας, ευεξίας και εστίασης, πισίνα για δημοτική χρήση, καλύπτοντας ανάγκες τμημάτων κολύμβησης, αλλά και προπονήσεων αθλητικών ομάδων της περιοχής. Αντίστοιχα, για το 2025 είναι τα χρονοδιάγραμμα και στην άλλη ακτή που έχει παραχωρηθεί μέσω του δήμου, την Ακτή Βάρκιζας, όπου θα απαιτηθούν πάνω από 15 εκατ. ευρώ επενδύσεων από την Black Wave Varkiza, που συνδέεται με τον όμιλο Γιαννακόπουλου, σε συνεργασία με τη Food Plus. Διαβάστε ακόμη Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Οι νέες business της οικογένειας Μουράτογλου στην Ελλάδα Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Καταγγελία σε βάρος Αμερικανού μπασκετμπολίστα του Περιστερίου για ενδοοικογενειακή βία | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Καταγγελία για ενδοοικογενειακή βία εις βάρος του συντρόφου της, ο οποίος είναι Αμερικανός μπασκετμπολίστας της ομάδας του Περιστερίου, έκανε μία γυναίκα πριν λίγες ώρες. Ο μπασκετμπολίστας, που σύμφωνα με πληροφορίες είναι γεννημένος το 1994, αναζητείται από την αστυνομία. Διαβάστε περισσότερα στο protothema.gr Copyright © 2024 Newmoney"
    },
    {
        "title": "πληθωρισμός | newmoney",
        "body": "ΕΠΙΚΟΙΝΩΝΙΑ Η χαλάρωση της νομισματικής πολιτικής στην Ευρωζώνη εξαρτάται από τις κινήσεις της Fed και την μείωση του πληθωρισμού στην Ευρωζώνη - Σε «τεντωμένο σχοινί» η αποπληθωριστική προσπάθεια λόγω της πιθανότητας υπερβολικής σύσφιξης Το στέλεχος του Ταμείου, Τομπάιας Άντριαν, κρούει τον κώδωνα του κινδύνου για πιθανή δημιουργία οικονομικού σοκ, δεδομένης της γεωπολιτικής έντασης και της αβεβαιότητας όσον αφορά την πορεία των επιτοκίων Ο πρόεδρος της Τράπεζας της Αγγλίας, σε ομιλία του, εμφανίστηκε αισιόδοξος για την τροχιά πτώσης του πληθωρισμού, κάτι που σημαίνει πως η BoE διατηρεί ανέπαφο το σχεδιασμό της για τη μείωση των επιτοκίων - Ο πληθωρισμός στις ΗΠΑ έχει διαφορετική δυναμική, υπογράμμισε  O Επικεφαλής του Τμήματος Νομισματικής και Κεφαλαιαγοράς του ΔΝΤ είπε ότι ενώ υπάρχει αισιοδοξία στις χρηματοπιστωτικές αγορές, ελλοχεύουν βραχυπρόθεσμοι και μεσοπρόθεσμοι κίνδυνοι Ο χρυσός επιβεβαιώνει τη φήμη του ως ασφαλές επενδυτικό καταφύγιο σε καιρούς αβεβαιότητας ή/και γεωπολιτικών εντάσεων όπως η τρέχουσα - Συνεχιζόμενο το ράλι  Πού καταγράφηκαν τα χαμηλότερα ετήσια ποσοστά  Ευχάριστα νέα στη Γερμανία για τον πληθωρισμό, που υποχωρεί σε χαμηλά τριετίας - Προβληματίζει ωστόσο η επαναφορά υψηλού συντελεστή ΦΠΑ στην εστίαση Ο πρόεδρος της Fed, σε νέα ομιλία του, προειδοποίησε πως πιθανότατα ο πληθωρισμός θα χρειαστεί μεγαλύτερο διάστημα από ότι αναμενόταν για να επιστρέψει κοντά στον στόχο του 2% - Αυτό μεταφράζεται σε καθυστέρηση της νομισματικής χαλάρωσης  ΦΟΡΤΩΣΗ ΠΕΡΙΣΣΟΤΕΡΩΝ Copyright © 2024 Newmoney"
    },
    {
        "title": "Τεχνητή νοημοσύνη: «Φούσκα» η οποία δεν πρόκειται να σκάσει, τονίζει γνωστός αναλυτής | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Καθώς ο τεχνολογικός κολοσσός της Nvidia συνεχίζει την ανοδική του πορεία λόγω του πυρετού ενδιαφέροντος γύρω από την τεχνητή νοημοσύνη και οι παγκόσμιοι χρηματιστηριακοί δείκτες σημειώνουν ρεκόρ, πολλοί αναλυτές αναρωτιούνται πια για το αν η χρηματιστηριακή αγορά έχει εισέλθει σε καθεστώς «φούσκας». Αυτό θεωρείται γενικά ως μια περίοδος κατά την οποία οι τιμές των περιουσιακών στοιχείων διογκώνονται με ταχείς ρυθμούς, δυνητικά πέρα από τη βασική τους αξία και κινδυνεύουν να καταρρεύσουν εξίσου γρήγορα. Σύμφωνα με δηλώσεις του στελέχους του International Capital Markets Association, Μπομπ Πάρκερ στην εκπομπή «Squawk Box Europe» του CNBC, παρατηρεί σημάδια φούσκας με βάση δύο από τα τρία βασικά χαρακτηριστικά. «Η πρώτη χαρακτηριστική ένδειξη είναι προφανώς η εξέταση των αποτιμήσεων. Αν εξετάσουμε την αξιολόγηση της Nvidia, είναι πράγματι πολύ υψηλή», δήλωσε ο Πάρκερ, προσθέτοντας ότι το δεύτερο σημάδι είναι η τοποθέτηση των επενδυτών. «Κάθε φορά που έχουμε μια φούσκα στην αγορά, οι επενδυτές είναι πολύ συγκεντρωμένοι ή πολύ προσηλωμένοι, είτε σε μια αγορά είτε σε έναν τομέα». «Δεν έχει σημασία αν εξετάζετε τις ΗΠΑ ή την Ευρώπη ή κάποιες από τις ασιατικές αγορές. Παρατηρούμε αυτή την ιστορικά μεγάλη αποτίμηση στον τεχνολογικό τομέα και προφανώς στις εταιρείες οι οποίες εμπλέκονται με την τεχνητή νοημοσύνη. Οι επενδυτές είναι πολύ συγκεντρωμένοι σε αυτόν τον κλάδο», προσέθεσε ο Πάρκερ. Το θέμα διχάζει τους αναλυτές και τα στελέχη της αγοράς. Ο διευθύνων σύμβουλος της JPMorgan Chase, Τζέιμι Ντίμον, δήλωσε στο CNBC ότι δεν θεωρεί την τεχνητή νοημοσύνη ως φούσκα, τονίζοντας πως «όταν είχαμε τη φούσκα των dot-com, επρόκειτο πραγματικά για έναν αδικαιολόγητο πυρετό ενδιαφέροντος. Αυτή τη φορά, το ενδιαφέρον, όμως, έχει βάση. Είναι πραγματικό». Ωστόσο, ο Τόρστεν Σλοκ, επικεφαλής οικονομολόγος της εταιρείας διαχείρισης περιουσιακών στοιχείων Apollo, δημοσίευσε πρόσφατα διάγραμμα στο οποίο συνέκρινε τις αποτιμήσεις των 10 κορυφαίων εταιρειών του S&P 500 με τις αντίστοιχες κατά τη διάρκεια της απότομης ανάπτυξης της δεκαετίας του 1990 και χαρακτήρισε την «τρέχουσα φούσκα της τεχνητής νοημοσύνης μεγαλύτερη από τη φούσκα των dot-com της δεκαετίας του 1990». Αν και αναγνώρισε τα σημάδια μιας φούσκας, ο Πάρκερ δεν ανησυχεί και τόσο όσον αφορά το πιθανό «σκάσιμό της». Η αισιοδοξία του πηγάζει από το τρίτο χαρακτηριστικό μιας φούσκας, δη τη μόχλευση των επενδυτών ή τη χρήση χρέους για χρηματοδότηση. «Αν μελετήσετε τη φούσκα του 1999 – 2000 και στη συνέχεια αυτή του 2007, ένα βασικό χαρακτηριστικό ήταν η μόχλευση των επενδυτών. Τότε είχαμε, είτε επρόκειτο για μικροεπενδυτές είτε για θεσμικούς επενδυτές, ένα πολύ υψηλό επίπεδο μόχλευσης, κάτι το οποίο γινόταν είτε μέσω δανεισμού είτε μέσω παραγώγων», υπογράμμισε ο Πάρκερ. Ένα σημαντικό πρόβλημα κατά τη διάρκεια της κατάρρευσης της αγοράς του 2008, όπως ανέφερε, ήταν η αδιαφάνεια των επενδύσεων σε παράγωγα και η προσπάθεια καθορισμού της διαχείρισης κινδύνου γύρω από πολύπλοκα χρηματοοικονομικά προϊόντα, όπως τα εξασφαλισμένα χρέη, τα ομόλογα και οι δανειακές υποχρεώσεις, τα οποία προκάλεσαν την κρίση των ενυπόθηκων δανείων μειωμένης εξασφάλισης. «Η ουσία ήταν πολύ απλή: επρόκειτο απλώς για ενσωματωμένη μόχλευση. Δεν νομίζω ότι θα δούμε μια μεγάλη διόρθωση της αγοράς όπως είχαμε το 2000 ή όπως αυτή του 2008 και ο κύριος λόγος γι’ αυτό είναι ότι οι επενδυτές δεν έχουν στην πραγματικότητα μεγάλη μόχλευση». Αν και δεν προβλέπει δραματική κατάρρευση της αγοράς, ο Πάρκερ οραματίζεται μια στροφή των επενδυτών από τις τρέχουσες περιοχές συγκέντρωσης του επενδυτικού ενδιαφέροντος προς την ευρύτερη αγορά. «Αν κοιτάξετε τις HΠΑ, ο μικρής κεφαλαιοποίησης Russell 2000 κατά τους επόμενους τρεις έως έξι μήνες θα υπεραποδώσει έναντι του δείκτη Nasdaq Computer», συμπλήρωσε. Διαβάστε ακόμη Έλληνες εφοπλιστές: Παγκόσμιοι κυρίαρχοι σε τάνκερ και LNG Εξωδικαστικός: Διαγραφή οφειλών μέχρι 60% και για δάνεια σε Ελβετικό φράγκο Λίσα Σάλετ (Morgan Stanley): H τάση της αποδολαριοποίησης απειλεί τις αμερικανικές μετοχές Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Άγονος ο διαγωνισμός για τη Ζώνη ΙΙΙ του Ολυμπιακού Πόλου Φαλήρου με το Τάε Κβο Ντο | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Χωρίς ενδιαφερόμενο κατέληξε ακόμη μία διαγωνιστική διαδικασία για ένα από τα μεγάλα -θεωρητικά- φιλέτα του παραλιακού μετώπου της Αθήνας, οδεύοντας τώρα προς επανασχεδιασμό, ώστε να βγει εκ νέου με νέους όρους.  Μετά και την παράταση που είχε δοθεί, χθες ήταν η καταληκτική ημερομηνία, για την υποβολή ενδιαφέροντος στο διαγωνισμό που προκήρυξε η Εταιρεία Ακινήτων Δημοσίου (ΕΤΑΔ Α.Ε.) για την Ζώνη ΙΙΙ του Ολυμπιακού Πόλου Φαλήρου και τη μακροχρόνια εκμίσθωση της έκτασης που περιλαμβάνει και τους πρώην ολυμπιακούς χώρους του γηπέδου του Τάε Κβο Ντο. Ωστόσο και παρά το αρχικό ενδιαφέρον από τον Οκτώβριο του 2023 όταν είχε βγει στον αέρα η αρχική προκήρυξη, τα συνεχιζόμενα προσκόμματα απέτρεψαν τελικά τους δυνητικούς υποψηφίους να υποβάλλουν φάκελο. Κι αυτό παρά το γεγονός ότι το συγκεκριμένο project θεωρείται προνομιακό λόγω της κεντρικής του θέσης στην αναπτυσσόμενη Αθηναϊκή Ριβιέρα και συζητείται τις τελευταίες δύο δεκαετίες ως ο χώρος όπου μπορεί να φιλοξενηθεί το Μητροπολιτικό Συνεδριακό Κέντρο της πρωτεύουσας, κάτι άλλωστε που είναι βασικό ζητούμενο και των φορέων της Αθήνας για την προσέλκυση διαφορετικού κοινού επισκεπτών καθ’ όλη τη διάρκεια του χρόνου στην πρωτεύουσα. Αυτό ήταν κι ένα από τα βασικά «αγκάθια» και στην τελευταία διαδικασία, δεδομένου ότι στην προκήρυξη της πρόσκλησης εκδήλωσης ενδιαφέροντος περιλαμβάνονταν μεν οι συνεδριακές χρήσεις, ωστόσο αυτές ήταν σε συνδυασμό και με άλλες εμπορικές και ψυχαγωγικές δραστηριότητες ώστε να διασφαλίζεται η βιωσιμότητα και η κερδοφορία της επένδυσης, ενώ το Μητροπολιτικό Συνεδριακό δεν περιλαμβανόταν ως αναγκαιότητα ή ως συγκεκριμένη δέσμευση επί των συνολικών χρήσεων. Το θέμα έφτασε και στις Βρυξέλλες δεδομένου ότι η αξιοποίηση της Ζώνης ΙΙΙ του Ολυμπιακού Πόλου Φαλήρου συνδέεται και με το φάκελο και τη χρηματοδότηση του μεγάλου έργου της Ανάπλασης του Φαληρικού Ορμου που υπέβαλε η Περιφέρεια Αττικής στο Ευρωπαϊκό Ταμείο Περιφερειακής Ανάπτυξης, με συνολικά προγραμματισμένους χρηματοδοτικούς πόρους ύψους 464 εκατ. ευρώ. Στις παρατηρήσεις από την αρμόδια διεύθυνση της Κομισιόν γινόταν λόγος και για την απαραίτητη αξιοποίηση της Ζώνης ΙΙΙ προς την κατεύθυνση της δημιουργίας Διεθνούς Συνεδριακού Κέντρου, κάτι το οποίο οδήγησε και στην παράταση της διαγωνιστικής διαδικασίας που είχε προκηρύξει η ΕΤΑΔ για τον Ολυμπιακό Πόλο Φαλήρου.  Από την άλλη πλευρά και όπως έχει φανεί και στις προηγούμενες προσπάθειες που έγιναν τα προηγούμενα χρόνια όταν επιχειρήθηκε η μεταολυμπιακή αξιοποίηση των συγκεκριμένων χώρων, το εγχείρημα ως προς τη χρήση μεγάλου συνεδριακού αποδεικνύεται πιο δύσκολο επενδυτικά με δυσκολία και στην εξασφάλιση της σχετικής χρηματοδότησης. Εξ’ ού και στην τελευταία προκήρυξη επελέγη η λύση να δοθεί η δυνατότητα συνεδριακών χρήσεων σε ένα πιο ελεύθερο πλαίσιο για τον επενδυτή και σε συνδυασμό με τη δημιουργία πολυχώρου εκδηλώσεων με αρένα, εμπορικές χρήσεις, εστίαση κ.ο.κ., πρόταση που κρίνεται πιο ελκυστική επενδυτικά. Μετά και την εξέλιξη αυτή, στόχος τώρα είναι ο διαγωνισμός να επανασχεδιαστεί προκειμένου να συνδυαστούν, ιδανικά, όλες αυτές οι διαφορετικές παράμετροι, συμπεριλαμβανομένων και των θεμάτων της χρηματοδότησης/ υλοποίησης των έργων στο φαληρικό μέτωπο αλλά και του μείγματος της χρηματοδότησης και της βιωσιμότητας/ αποδόσεων της επένδυσης προς την κατεύθυνση ενός Μητροπολιτικού Συνεδριακού Κέντρου. Διαβάστε ακόμη Σαμ Μπάνκμαν Φριντ: Το «κελί 33» και η «παιδική» φυλακή (pics) Οι νέες business της οικογένειας Μουράτογλου στην Ελλάδα Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Στον Άγιο Δημήτριο με μήνυμα συσπείρωσης για τις ευρωεκλογές ο Κυριάκος Μητσοτάκης (pics+vid) | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Βόλτα σε καφέ και μαγαζιά του Αγίου Δημητρίου, όπου συνομίλησε με κατοίκους και πολίτες, έκανε σήμερα ο πρωθυπουργός Κυριάκος Μητσοτάκης. Στο πλαίσιο περιοδείας του ενόψει των ευρωεκλογών του Ιουνίου, ο πρωθυπουργός σε χαλαρό κλίμα και διάθεση, έβγαλε φωτογραφίες με κόσμο, ενώ συναντήθηκε και με τον δήμαρχο της περιοχής, Στέλιο Μαμαλάκη.    Ο κ. Μητσοτάκης μίλησε και σε καφέ της περιοχής, στέλνοντας μήνυμα συσπείρωσης για τις ευρωεκλογές. «Και από τον Άγιο Δημήτριο στέλνουμε ένα μήνυμα συσπείρωσης και νίκης ενόψει των ευρωεκλογών της 9ης Ιουνίου. Λιγότερο από δύο μήνες από τις ευρωεκλογές και θέλω να μοιραστώ μαζί σας κάποιες πολύ σύντομες σκέψεις, γιατί οι ευρωεκλογές αυτές έχουν ξεχωριστή σημασία και γιατί δεν πρέπει να αντιμετωπιστούν με καμιά χαλαρότητα από τους Έλληνες πολίτες και ειδικά από τους συμπολίτες μας, οι οποίοι στήριξαν τη Νέα Δημοκρατία στις εκλογές» είπε αρχικά. «Πρώτα και πάνω απ’ όλα ο ελληνικός λαός θα κληθεί να αποφασίσει ποιους και ποιες ευρωβουλευτές θα τον εκπροσωπήσουν στο Ευρωπαϊκό Κοινοβούλιο, στη μεγάλη νίκη της ΝΔ, ώστε να μπορέσουμε να ακούγεται ισχυρή η φωνή μας στην Ευρώπη. Εμείς ήμασταν αυτοί οι οποίοι είπαμε στην Ευρώπη ότι πρέπει να ασχοληθεί με την εξωτερική διάσταση του προσφυγικού. Έχουμε πολλές προκλήσεις μετά τις ευρωεκλογές, τι θα κάνουμε με τους αγρότες μας, πως θα αλλάξουμε την κοινή αγροτική πολιτική, πώς θα ενισχύσουμε περισσότερο την άμυνά μας». «Να σκεφτούμε την επόμενη μέρα μετά τις ευρωεκλογές» τόνισε, «ποια πολιτική δύναμη θέλετε να διεκδικήσει όλα αυτά υπέρ των Ελλήνων πολιτών. Έχει μεγάλη σημασία τη βραδιά των ευρωεκλογών η ΝΔ με τη δικιά σας ψήφο να είναι το πιο ισχυρό κεντροδεξιό κόμμα στην Ευρώπη. Είναι σαφές ότι θα βγουν και συμπεράσματα πολιτικά από το αποτέλεσμα των ευρωεκλογών και θέλω το βράδυ της 9ης Ιουνίου να μην υπάρχει καμία αμφιβολία ότι η Νέα Δημοκρατία θα εξακολουθεί να είναι κυρίαρχη πολιτική δύναμη στον τόπο, έτσι ώστε να συνεχίσουμε με ακόμη μεγαλύτερη ταχύτητα να υλοποιούμε τις σημαντικές μεταρρυθμίσεις προς όφελος κάθε Ελληνίδας και κάθε Έλληνα». Όσον αφορά στην αναβάθμιση του outlook της ελληνικής οικονομίας από τον οίκο Standard & Poor’s, ο πρωθυπουργός σημείωσε: «Θέλω να εκφράσω την ικανοποίησή μου γιατί χθες η Standard & Poor’s αναβάθμισε τις προοπτικές της ελληνικής οικονομίας και αυτό, παρότι οι αντίπαλοί μας το υποδέχτηκαν με κάποια ειρωνεία, ότι είναι κάτι που δεν ενδιαφέρει τους πολίτες. Δεν υπάρχει άλλη πρόταση διακυβέρνησης σήμερα, γιατί εμείς σας μιλάμε για το πως θα αλλάξουμε τη χώρα και το μόνο μέλημα τους είναι πώς θα πέσει ο Μητσοτάκης. Αυτό δεν συνιστά πρόταση διακυβέρνησης». «Εμείς ασχολούμαστε με τα πραγματικά προβλήματα, οι άλλοι με τα δικά τους εσωτερικά προβλήματα. Το δικό μου ζήτημα είναι πως στην Ελλάδα θα μιλήσουμε για τη σημασία των ευρωεκλογών. Θα μιλήσουμε για την εξασφάλιση της πολιτικής σταθερότητας, έχει τεράστια σημασία σ’ αυτό το ευμετάβλητο διεθνές περιβάλλον. Γι’ αυτό και η κάλπη αυτή έχει εξαιρετική σημασία, δεν πρέπει να την αντιμετωπίσουμε με χαλαρότητα, θα πρέπει να πάμε ενωμένοι να συσπειρωθούμε και στο βράδυ της 9ης Ιουνίου να πετύχουμε ακόμη μια μεγάλη νίκη» συμπλήρωσε. Και κατέληξε: «Το πρωί της 9ης Ιουνίου η κάλπη θα είναι άδεια και θα πρέπει να γεμίσει με πολλά ψηφοδέλτια της ΝΔ και αυτό για να το πετύχουμε χρειάζομαι τη βοήθεια όλων σας. Να δώσουμε κι αυτόν τον εκλογικό αγώνα με αυτοπεποίθηση και με ευπρέπεια. Αν κάποιοι θέλουν να βουλιάξουν την πολιτική αντιπαράθεση στην τοξικότητα και στη λάσπη να μην τους ακολουθήσουμε. Το δοκίμασαν και πριν από τις εκλογές του 2023 και είδαμε το αποτέλεσμα». Διαβάστε ακόμη Αναλυτές: Game changer για τη Μέση Ανατολή το ισραηλινό πλήγμα στο Ιράν -«Μπορεί να οδηγήσει σε ανοιχτό πόλεμο» Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι S&P’s: Με μεταρρυθμίσεις και πλεονάσματα έρχονται νέες αναβαθμίσεις Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "POS | newmoney",
        "body": "ΕΠΙΚΟΙΝΩΝΙΑ Ένας πολύτιμος συνεργάτης που εγγυάται απρόσκοπτη προσαρμογή στη νέα πραγματικότητα των πληρωμών και των συναλλαγών Τηλεφωνικές πιέσεις και email σε όσους δεν έχουν ακόμα ανταποκριθεί ‘Έως τις 30 Απριλίου η ολοκλήρωση των προγραμματισμένων ραντεβού – Επεκτείνονται οι έλεγχοι και σε επιχειρήσεις με τζίρο κάτω του 1 εκατ. ευρώ\r\n\r\n Δρομολογήθηκαν τα πρώτα 5 πρόστιμα 10.000 και 20.000 € σε επιχειρήσεις με τζίρο άνω του 1 εκατομμυρίου ευρώ - Οι έλεγχοι συνεχίζονται σε όλη την Ελλάδα Αυτές οι λύσεις πληρωμής είναι ζωτικής σημασίας για τις επιχειρήσεις προκειμένου να προσαρμοστούν στις μεταβαλλόμενες ανάγκες και προτιμήσεις των καταναλωτών τους Τα σημαντικότερα σημεία της παρέμβασης του Υπουργού Εθνικής Οικονομίας και Οικονομικών στο διεθνές συνέδριο της ΕΣΕΕ, Future of Retail 2024 Αρχικά οι επιχειρήσεις που δεν έχουν προχωρήσει στην διασύνδεση, θα λαμβάνουν ειδοποίηση για να προχωρήσουν άμεσα στη διασύνδεση ή να δηλώσουν ραντεβού με τεχνικό, έτσι ώστε να αποφύγουν το πρόστιμο Eλέγχονται αρχικά επιχειρήσεις με τζίρο άνω του 1 εκατ. ευρώ - Σε λίγες ημέρες επεκτείνονται και στις υπόλοιπες επιχειρήσεις ασχέτως τζίρου ΦΟΡΤΩΣΗ ΠΕΡΙΣΣΟΤΕΡΩΝ Copyright © 2024 Newmoney"
    },
    {
        "title": "Bloomberg: Η Γερμανία εξετάζει την αγορά επιπλέον Patriot αξίας €1,2 δισ. (tweet + vid) | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Την αγορά επιπλέον τεσσάρων συστημάτων πυραυλικής άμυνας Patriot, με κόστος έως και 1,2 δισ. ευρώ, επιπλέον των τεσσάρων που παρήγγειλε η κυβέρνηση του Όλαφ Σολτς τον Μάρτιο, εξετάζει η Γερμανία. Όπως αναφέρει το Bloomberg, σε αποκλειστικό του δημοσίευμα, επικαλούμενο ανώνυμες πηγές, τα σχέδια βρίσκονται σε πρώιμο στάδιο και οι αξιωματούχοι εξακολουθούν να αξιολογούν τον τρόπο χρηματοδότησης της διευρυμένης παραγγελίας, η οποία θα μπορούσε να ανεβάσει τη συνολική τιμή σε περίπου 2,6 δισ. ευρώ. Εκπρόσωπος του υπουργείου Άμυνας στη Γερμανία, αρνήθηκε να σχολιάσει συγκεκριμένα σχέδια προμηθειών, ενώ αντιθέτως αναφέρθηκε σε γενικές γραμμές στην προσπάθεια της κυβέρνησης να εξοπλίσει καλύτερα τις ένοπλες δυνάμεις της χώρας. Την Πέμπτη ο Καγκελάριος Όλαφ Σολτς κάλεσε τους ηγέτες της ΕΕ να στείλουν στην Ουκρανία περισσότερες μονάδες Patriot -οι οποίες κατασκευάζονται από την αμερικανική αμυντική εταιρεία RTX- καθώς η Ρωσία κλιμακώνει τις επιθέσεις της με πυραύλους και drone σε πόλεις και ενεργειακές υποδομές. Flugabwehr! Mit Patriot verfügen wir über ein hoch mobiles Waffensystem zum Schutz kritischer Infrastruktur. Details dazu findet ihr hier: https://t.co/frVefr4XT0 pic.twitter.com/gHWGmVzeh3 — Team Luftwaffe (@Team_Luftwaffe) March 16, 2022  Το προηγούμενο Σαββατοκύριακο, ο κυβερνητικός συνασπισμός του Όλαφ Σολτς ανακοίνωσε ότι θα στείλει στη χώρα και τρίτο σύστημα Patriot στην Ουκρανία, μαζί με άλλα συστήματα αεράμυνας. Τον Μάρτιο η επιτροπή προϋπολογισμού της κάτω βουλής του Βερολίνου ενέκρινε την προμήθεια των αρχικών τεσσάρων συστημάτων Patriot, με το πρώτο να αναμένεται να παραδοθεί μέχρι το τέλος του επόμενου έτους. Τον Δεκέμβριο είχε αποφασιστεί η αγορά 500 κατευθυνόμενων πυραύλων με ανταλλακτικά, σε μια παραγγελία συνολικής αξίας περίπου 3 δισ. ευρώ. Σύμφωνα με την RTX, τα συστήματα Patriot, συντομογραφία των λέξεων Phased Array Tracking Radar to Intercept on Target, έχουν σχεδιαστεί για να παρέχουν προστασία από εχθρικά αεροσκάφη και πυραύλους, ενώ χρησιμοποιούνται από 19 κυβερνήσεις, ανάμεσα στις οποίες και εκείνη των ΗΠΑ. Διαβάστε ακόμη «Πόλεμο» νομισμάτων πυροδοτεί η απόκλιση μεταξύ Fed και ΕΚΤ στα επιτόκια – Η πρόβλεψη για parity δολαρίου με το ευρώ Belem: Το πλοίο-μύθος μεταφέρει την Ολυμπιακή Φλόγα στο Παρίσι Η κλιματική αλλαγή θα μας κάνει φτωχότερους Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Ανάλυση BBC: Ισραήλ – Ιράν: Ο μυστικός πόλεμος βγήκε από τις… σκιές | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Η διαμάχη Ισραήλ – Ιράν όπως φαίνεται καλά κρατεί… με τη διεθνή ανησυχία γύρω από τις επόμενες κινήσεις και των δύο να είναι στο «κόκκινο». Αν και το φερόμενο χτύπημα του Ισραήλ στο Ιράν τα ξημερώματα της Παρασκευής, προκάλεσε διεθνή ανησυχία, παραταύτα, οι Ιρανοί υποβαθμίζουν τη σημασία όσων φημολογούνται ότι συνέβησαν στην πόλη Ισφαχάν κατά τη διάρκεια της νύχτας. Μάλιστα όπως υποστηρίζουν αξιωματούχοι δεν υπήρξε καμία επίθεση και τα κρατικά μέσα ενημέρωσης έχουν δημοσιεύσει φωτογραφίες από μικροσκοπικά μη επανδρωμένα αεροσκάφη. Αμερικανοί αξιωματούχοι λένε ότι υπήρξε χτύπημα και αυτό θέτει διάφορα ερωτήματα. Συγκεκριμένα, θα θελήσουν οι σκληροπυρηνικοί στον ιρανικό στρατό να αντιδράσουν; Και έχει το Ισραήλ σχέδια για περισσότερες επιθέσεις; διερωτούνται σύμφωνα με ανάλυση του BBC. Αυτό θα μπορούσε να είναι μια κίνηση του Ισραηλινού πρωθυπουργού Βενιαμίν Νετανιάχου να απαντήσει στην πρωτοφανή επίθεση του Ιράν με πυραύλους και drones το περασμένο Σαββατοκύριακο, χωρίς να αποξενώσει τον πρόεδρο των ΗΠΑ Τζο Μπάιντεν περισσότερο από ό,τι έχει ήδη κάνει. Υπενθυμίζουμε ότι ο κ. Μπάιντεν είχε ζητήσει από το Ισραήλ να μην απαντήσει στην αεροπορική επίθεση του Ιράν. Η Βρετανία και άλλοι διεθνείς σύμμαχοι του Ισραήλ ζήτησαν επίσης δημόσια και μέσω της διπλωματικής οδού «αυτοσυγκράτηση». Εάν αυτό το χτύπημα στο Ιράν είναι η απάντηση του Ισραήλ, υπάρχει ένα ερώτημα σχετικά με το εάν θα είναι αρκετό για τους πρώην στρατηγούς στο πολεμικό υπουργικό συμβούλιο του κ. Νετανιάχου, οι οποίοι πιστεύεται ότι πίεσαν για μια ισχυρή απάντηση. Κατά την άποψή τους, χρειαζόταν μια μεγάλη απάντηση προκειμένου να αποκατασταθεί η ικανότητα του Ισραήλ να αποτρέψει τους εχθρούς του. Οι υπερεθνικιστές σύμμαχοι του Νετανιάχου ζήτησαν επίσης σφοδρά αντίποινα από το Ισραήλ. Ωστόσο, η καλύτερη επιλογή για την περιοχή, κατά τη γνώμη των δυτικών κυβερνήσεων, είναι τόσο το Ιράν όσο και το Ισραήλ να τραβήξουν μια γραμμή στο έπος. Αυτή η αναζωπύρωση των εχθροπραξιών ξεκίνησε με την επίθεση του Ισραήλ στην ιρανική διπλωματική εγκατάσταση στη Δαμασκό, από την οποία σκοτώθηκαν ανώτερα στρατιωτικά στελέχη. Ωστόσο, ακόμη και αν αυτό είναι το τέλος αυτού του σταδίου της κρίσης, έχουν δημιουργηθεί… προηγούμενα. Το Ιράν χτύπησε το Ισραήλ με άμεση επίθεση και το Ισραήλ απάντησε με τη δική του άμεση επίθεση. Αυτό αποτελεί μια αλλαγή σε αυτό που συχνά αναφέρεται ως «κανόνες του παιχνιδιού» που διέπουν τη μακρά σύγκρουση μεταξύ του Ιράν και του Ισραήλ. Μένει τώρα να δούμε ποια θα είναι η συνέχεια μεταξύ τους… Διαβάστε ακόμη Ανάφλεξη στη Μέση Ανατολή: Πυραυλική επίθεση του Ισραήλ σε στρατιωτική εγκατάσταση στο Ιράν Τι φοβίζει τον Απόστολο Βακάκη και η μεταβλητή για τη μερισματική πολιτική της Jumbo Ρεύμα: Αύξηση 40 ευρώ μέσα σε 6 ημέρες για την τιμή στη χονδρική (pic) Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Χρυσός: Σταθεροποιείται παρά την αυξημένη ένταση στη Μέση Ανατολή (γράφημα) | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Η τιμή του χρυσού σταθεροποιήθηκε μετά από τα κέρδη τα οποία ακολούθησαν αναφορές Αμερικανών αξιωματούχων ότι το Ισραήλ έπληξε στόχους στο Ιράν ως ανταπάντηση στις πρωτοφανείς πυραυλικές επιθέσεις της Τεχεράνης το περασμένο Σαββατοκύριακο. Η τιμή spot των ράβδων αυξήθηκε αρχικά έως και 1,6%, καθώς οι ανησυχίες για μια ευρύτερη σύγκρουση στη Μέση Ανατολή αναστάτωσαν τις παγκόσμιες αγορές, ενώ τα βασικά μεταλλεύματα σημείωσαν επίσης άλμα πριν περιορίσουν το σερί των κερδών τους. Τα μέσα ενημέρωσης και των δύο χωρών φάνηκαν να υποβαθμίζουν τον αντίκτυπο και τη σοβαρότητα των επιθέσεων.  Τα ράλι χρυσού έχει σπάσει τα κοντέρ από τα μέσα Φεβρουαρίου, δεδομένης της προοπτικής μείωσης των αμερικανικών επιτοκίων, των αγορών του πολύτιμου μετάλλου από τις κεντρικές τράπεζες και την ισχυρή καταναλωτική ζήτηση, ιδίως στην Κίνα.  Οι υποβόσκουσες διεθνείς εντάσεις έχουν δώσει επίσης ώθηση στο πολύτιμο μέταλλο, το οποίο ξεπέρασε προσωρινά τα $2.400/ουγγιά. Οι επενδυτές προετοιμάζονταν για την ισραηλινή απάντηση στην πρωτοφανή επίθεση του Ιράν με πυραύλους και μη επανδρωμένα αεροσκάφη το περασμένο Σαββατοκύριακο, με τη ρητορική μεταξύ των δύο χωρών να κλιμακώνεται, καθώς η Τεχεράνη προειδοποίησε εναντίον οποιασδήποτε επίθεσης κατά των πυρηνικών εγκαταστάσεών της. Μια δυνατή έκρηξη ακούστηκε την Παρασκευή στην κεντρική πόλη του Ισφαχάν του Ιράν, όπως μετέδωσε το πρακτορείο ειδήσεων της χώρας Fars. Οι πτήσεις ανεστάλησαν στο Ισφαχάν, στην Τεχεράνη και την Σιράζ, καθώς και σε αεροδρόμια στα δυτικά σύνορα της χώρας, όπως μετέδωσε επίσης το ιρανικό πρακτορείο ειδήσεων Mehr. Τα επικαιροποιημένα μακροοικονομικά στοιχεία των ΗΠΑ είχαν τροφοδοτήσει τις ανησυχίες ότι η Ομοσπονδιακή Τράπεζα των ΗΠΑ έχει ακόμη αρκετό δρόμο να διανύσει πριν από τη μείωση των επιτοκίων της, άποψη που συμμερίζονται αρκετοί φορείς χάραξης πολιτικής. Σημειωτέον πως, όπως αναφέρει το Bloomberg, το υψηλότερο κόστος δανεισμού είναι συνήθως αρνητικό για το πολύτιμο μέταλλο, το οποίο δεν είναι έρμαιο του τοκισμού. Η τιμή spot του χρυσού σημείωσε άνοδο 0,3% στα 2.384,98 δολάρια/ουγγιά το πρωί της Παρασκευής στο Λονδίνο. Ο δείκτης Bloomberg Dollar Spot Index σημείωσε άνοδο 0,1%. Το ασήμι και η πλατίνα κατέγραψαν μικρή μεταβολή, ενώ το παλλάδιο υποχώρησε. Διαβάστε ακόμη Άγονος ο διαγωνισμός για τη Ζώνη ΙΙΙ του Ολυμπιακού Πόλου Φαλήρου με το Τάε Κβο Ντο Οι νέες business της οικογένειας Μουράτογλου στην Ελλάδα S&P’s: Με μεταρρυθμίσεις και πλεονάσματα έρχονται νέες αναβαθμίσεις Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Τι λέει ο Σταν (στο ΜΜ) για τις εκλογές και για την πιο Δεξιά (της ΝΔ), ο Κ.Μ, τα βαφτίσια και η μπάλα του μπάσκετ, τα δυο deals Helleniq Energy και Αttica Group, ο Βακάκης και η ντόλτσε βίτα στη Φλόριντα | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ  \r\n\r\n-Χαίρετε, τώρα τα φρέσκα δημοσκοπικά τα είδατε χθες (Φαναράς, Mega) εγώ θα σας πω και εκείνα του Γκρίνμπεργκ που από τη Δευτέρα βρίσκεται στην Αθήνα και «επιχειρεί» στο Μ.Μ. Ο Σταν λοιπόν (για τους φίλους του) λέει ότι η ΝΔ είναι στο 33% και με καλή καμπάνια μπορεί και 35%, αλλά με κακή καμπάνια μπορεί και να πέσει στο 31%. Εδώ βέβαια στο πώς θα πάει η εκστρατεία «μιλάει» ο Μητσοτάκης, που έως τώρα σ’ όλες τις περιόδους έχει πάει πολύ καλά.\r\n Copyright © 2024 Newmoney"
    },
    {
        "title": "Σαμ Μπάνκμαν Φριντ: Το «κελί 33» και η «παιδική» φυλακή (pics) | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Μια Πέμπτη του περασμένου Μάρτη ο έκπτωτος βασιλιάς των crypto Σαμ Μπάνκμαν-Φριντ εισέπραξε ποινή 25 ετών ως ο εγκέφαλος μιας από τις μεγαλύτερες οικονομικές απάτες στην ιστορία των ΗΠΑ. Η συγνώμη του ακούστηκε μεν αν αυτό έχει κάποια σημασία, αλλά πέρασε και δεν ακούμπησε κανέναν από τους πρώην επενδυτές του πρώην «χρυσού» αγοριού στην αγορά των κρυπτονομισμάτων. Πλέον ετοιμάζεται για να βιώσει την αίσθηση του να είσαι έγκλειστος σε ένα Federal Correctional Institution -μια φυλακή δηλαδή-για τα πιο δημιουργικά χρόνια της ενήλικης ζωής του. Το μόνο καλό στην περίπτωση του Φριντ είναι ότι δεν θα μεταφερθεί σε φυλακές υψίστης ασφαλείας, στις οποίες εκτίουν ποινές δολοφόνοι, ναρκοβαρώνοι, νονοί της μαφίας και ηγετικά μέλη συμμοριών. Αν γινόταν κάτι τέτοιο δύσκολα θα άντεχε ο… μπούλης Σαμ τις σκληρές καταστάσεις που βιώνουν οι νέοι τρόφιμοι σε τέτοιες φυλακές.\nΗ σκέψη των αρμόδιων αρχών είναι ο πρώην δισεκατομμυριούχος να μεταφερθεί σε μια φυλακή minimum ασφάλειας, κοντά στο Σαν Φρανσίσκο, όπου μένουν οι καθηγητές γονείς του. Επικρατέστερες φαντάζουν αυτές του Χέρλονγκ και του Λόμποκ στη Νότια Καλιφόρνια, δύο σωφρονιστικά ιδρύματα που «φιλοξενούν» καταδικασμένους για «μικρά» και οικονομικά εγκλήματα. Έτσι οι γονείς του που μένουν στο Πάλο Άλτο, θα μπορούν σε δύο ώρες να είναι στην φυλακή που θα εκτίει ο κανακάρης τους την ποινή που του επέβαλε το δικαστήριο για τα πεπραγμένα του. Πριν από δύο μόλις χρόνια, ο Σαμ Μπάνκμαν-Φριντ ήταν ένας 30χρονος δισεκατομμυριούχος, που ζούσε σε ρετιρέ αξίας 35 εκατομμυρίων δολαρίων στις Μπαχάμες, διοργάνωνε συχνά, πάρτι διασκεδάζοντας με τους φίλους του ενώ, ταυτόχρονα, διοικούσε μία από τις πολυτιμότερες εταιρείες κρυπτογράφησης, σε ολόκληρο τον κόσμο. Ο 32χρονος είναι προσωρινά τρόφιμος στο Metropolitan Detention Centre στο Μπρούκλιν και περίμενε μέχρι πριν λίγες εβδομάδες την απόφαση του δικαστηρίου για να μάθει πόσο καιρό θα παραμείνει στην φυλακή. Κατηγορήθηκε πως είναι ο εγκέφαλος σε μία από «τις μεγαλύτερες οικονομικές απάτες στην αμερικανική ιστορία» όπου δισεκατομμύρια δολάρια χάθηκαν μέσα σε λίγα 24ωρα. Ο Σαμ Μπάνκμαν-Φριντ, ο ιδρυτής και πρώην διευθύνων σύμβουλος του ανταλλακτηρίου κρυπτογράφησης FTX, μετέβη με κακή ψυχολογία σε ομοσπονδιακό δικαστήριο στο κέντρο του Μανχάταν στα τέλη Μαρτίου.\nΕκεί ο περιφερειακός δικαστής των ΗΠΑ, Λιούις Κάπλαν, ανακοίνωσε την ποινή του και ο πρώην δισεκατομμυριούχος καταδικάστηκε σε φυλάκιση 25 ετών για το ρόλο του στην κατάρρευση του FTX. Είχε ήδη καταδικαστεί για απάτη και υπεξαίρεση δισεκατομμυρίων δολαρίων ενώ σύμφωνα με το CNBC οι εισαγγελείς είχαν προτείνει ποινή φυλάκισης από 40 έως 50 χρόνια στον έκπτωτο βασιλιά των crypto. Ο κατηγορούμενος, ο οποίος πριν από μερικά χρόνια, χαρακτηριζόταν, «τιτάνας του κλάδου» με καθαρή αξία ύψους 26 δισεκατομμυρίων δολαρίων άκουσε αμίλητος και ανέκφραστος την βαριά καμπάνα που του επιβλήθηκε. Κάποιοι γνώστες της υπόθεσης θυμήθηκαν πως το 2017, ως έμπορος quant στην Jane Street, ο Σαμ Μπάνκμαν-Φριντ παρατήρησε κάτι ασυνήθιστο καθώς εξέταζε την τιμολόγηση του Bitcoin στο CoinMarketCap.com. Ανάμεσα στα διάφορα ανταλλακτήρια, παρατήρησε διαφορές έως και 60% στην αξία του ψηφιακού νομίσματος. Προσπάθησε να εκμεταλλευτεί τις ασυμφωνίες αυτές αγοράζοντας Bitcoin σε ένα ανταλλακτήριο και πωλώντας το σε κάποιο άλλο, κερδίζοντας έτσι την ευκαιρία για αρμπιτράζ -όπως χαρακτηριστικά ονομάζεται η μέθοδος αυτή- που ήταν ιδιαίτερα επικερδής στη Νότια Κορέα, όπου η τιμή του Bitcoin στο χρηματιστήριο ήταν αισθητά πιο υψηλή, από ότι σε άλλες χώρες. Το γεγονός αυτό αποτέλεσε το κίνητρο για τη δημιουργία της εταιρείας Alameda Research. Ο ίδιος είχε δηλώσει, ότι η εταιρεία μερικές φορές κατάφερνε να κερδίζει έως και ένα εκατομμύριο δολάρια την ημέρα διαπραγματευόμενη Bitcoin.\nΗ επιτυχία της Alameda οδήγησε στη δημιουργία του FTX. Τον Απρίλιο του 2019, ο φιλόδοξος νεαρός ίδρυσε το FTX.com, ένα διεθνές ανταλλακτήριο κρυπτονομισμάτων που πρόσφερε στους πελάτες καινοτόμες λειτουργίες συναλλαγών και μια αξιόπιστη εμπειρία. Η επιτυχία του FTX οδήγησε σε ένα επιχειρηματικό ταμείο 2 δισεκατομμυρίων δολαρίων που χρησιμοποιήθηκε για τη δημιουργία άλλων εταιρειών κρυπτογράφησης. Ο επιχειρηματίας, που κάποτε θεωρούνταν ένα από τα λαμπρότερα αστέρια στον κόσμο των κρυπτονομισμάτων, βρέθηκε τελικά από δικές του λάθος επιλογές στο επίκεντρο μιας τεράστιας χρηματοοικονομικής καταστροφής. Οι λεπτομέρειες του σκανδάλου ήταν σοκαριστικές: η Alameda Research, υπό τον Μπάνκμαν-Φριντ, είχε δανειστεί μεγάλα ποσά για να επενδύσει σε ριψοκίνδυνα ψηφιακά περιουσιακά στοιχεία. Η κατάρρευση του stablecoin Luna ήταν μόνο η αρχή, καθώς πολλοί άλλοι δανειστές ακολούθησαν το ίδιο μονοπάτι της καταστροφής.\nΟ Σαμ Μπάνκμαν Φριντ κατηγορήθηκε ότι χρησιμοποίησε τα κεφάλαια των πελατών για να πλουτίσει ο ίδιος, καθώς και τα μέλη της οικογένειάς του και άλλοι συνεργάτες του. Η αποκάλυψη της πραγματικής κατάστασης των οικονομικών της Alameda οδήγησε σε μαζική φυγή των επενδυτών και σε πτώση του FTT, του νομίσματος που διαχειρίζονταν. Η καταστροφή ήταν ολοκληρωτική: η FTX υπέβαλε αίτηση πτώχευσης, ο Μπάνκμαν-Φριντ βρέθηκε αντιμέτωπος με κατηγορίες απάτης και έτερες ποινικές κατηγορίες έχοντας γκρεμίσει τα πάντα μέσα σε λίγους καταστροφικούς μήνες. Τώρα ετοιμάζεται να μετακομίσει στο νέο του «σπίτι» για τα επόμενα 25 χρόνια, εκεί όπου θα κοιμάται σε θάλαμο με άλλους κατάδικους και δεν θα απολαμβάνει το μενού της φυλακής αφού είναι δηλωμένος vegan. Διαβάστε ακόμη Χαντάβας (Principia): H Μacquarie επανατοποθετεί την ενεργειακή στρατηγική της στην Ελλάδα με έργα 6 GW Οι νέες business της οικογένειας Μουράτογλου στην Ελλάδα Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Βενζίνη: Στα 2 ευρώ η τιμή της – Ανοιχτό το ενδεχόμενο για αύξηση το Πάσχα 2024 (vid) | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Στα ύψη βρίσκονται οι τιμές των καυσίμων στην Ελλάδα, με το ενδεχόμενο να είναι πιο αυξημένες το Πάσχα να είναι ανοιχτό λόγω της κρίσης στη Μέση Ανατολή. Ήδη στην Αττική η βενζίνη πλησιάζει τα 2 ευρώ και δεν αποκλείεται το επόμενο διάστημα να πάει ο δείκτης πιο πάνω. Όπως αναφέρει στο OPEN και την εκπομπή «Ώρα Ελλάδος» ο πρόεδρος Πρατηριούχων Καυσίμων, Γιώργος Ασμάτογλου: «Όλες οι γεωπολιτικές κρίσεις θα επιβαρύνουν τις τιμές των καυσίμων και αν γενικευτεί η κατάσταση μεταξύ Ισραήλ – Ιράν και κλείσουν τα οστά του Ορμούζ και τα πλοία δεν μπορούν να κινηθούν, εκ των πραγμάτων θα υπάρξει αύξηση και δεν ξέρω αν υπάρξει και έλλειψη». Σημειώνει πως: «Αυτή τη στιγμή τα επίσημα στοιχεία του υπουργείο Ανάπτυξης δίνουν μέση τιμή 1,98 ευρώ. Στη νησιωτική Ελλάδα, στις απομακρυσμένες περιοχές είναι πολύ παραπάνω. Στην Αττική οι τιμές 1,85 κάτι λένε. Είτε είναι θέμα ποσότητας είτε ποιότητας. Δελεάζει η χαμηλή τιμή αλλά πρέπει να βλέπουμε ποια είναι η τιμή που επικρατεί συνήθως». «Άσχετα από το γεωπολιτικό ρίσκο, οι τιμές τιμολογούνταν πριν τις πυραυλικές επιθέσεις και είχαμε από πριν αυξημένες τιμές», επισημαίνει. «Οι ανοδικές τάσεις με όλα τα ενεργειακά προϊόντα που αυξήθηκαν από 5-24%, ενώ και ο χρυσός και το ασήμι ανέβηκαν 7,80% και 11,7%. Όλα αυτά κρατάνε ψηλά τον πληθωρισμό», καταλήγει ο κ. Ασμάτογλου. Διαβάστε ακόμη Υπέρβαση στόχων και «χρυσά» έσοδα για τις εταιρείες πληροφορικής – Οι προβλέψεις για νέα ρεκόρ (pic) Η ιταλική οικονομία είναι ο νέος αδύναμος κρίκος – Γιατί δεν ισχύει πλέον το… «ούνα φάτσα, ούνα ράτσα» Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Κίνα: Ο πακτωλός επιστροφών και ακυρώσεων πλήττει τις μάρκες πολυτελείας | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Κατά τη διάρκεια της δημοφιλέστερης περιόδου διαδικτυακών εκπτώσεων της Κίνας τον περασμένο Νοέμβριο, οι παραγγελίες για τις ακριβές μάρκες στην πλατφόρμα ηλεκτρονικού εμπορίου Tmall της Alibaba Group Holding Ltd., έπεφταν «βροχή». Παρ’ όλα αυτά, μέσα σε λίγες ημέρες, μάρκες όπως η Burberry Group Plc και η Net-A-Porter της Cie Financiere Richemont SA είδαν έως και το 75% των πωλήσεών τους να εξαφανίζεται, καθώς οι καταναλωτές επέστρεφαν ή ακύρωναν μαζικά τις αγορές τους. Αυτό το ασυνήθιστα υψηλό ποσοστό επιστροφών, πολύ πάνω από το 20% έως 30% που η εταιρεία συμβούλων Sanford C. Bernstein θεωρεί φυσιολογικό για την παγκόσμια βιομηχανία πολυτελείας, συνεχίζεται από τότε που η Κίνα εξήλθε από τα lockdowns της πανδημίας και προκαλεί μια επανεκτίμηση του τρόπου με τον οποίο ορισμένες εταιρείες μόδας δραστηριοποιούνται στη δεύτερη μεγαλύτερη οικονομία του κόσμου. Η πλειονότητα των χρηστών της αγοράς ανήκουν στη μεσαία τάξη, μια ομάδα ιδιαίτερα εκτεθειμένη στη συνεχιζόμενη οικονομική επιβράδυνση της χώρας. Αν και κάποτε αποτελούσαν τη ραχοκοκαλιά των δαπανών διακριτικής ευχέρειας, τώρα αναζητούν εκπτώσεις ή απομακρύνονται εντελώς από τις ακριβότερες αγορές. Πλατφόρμες όπως η Tmall έχουν αναπτύξει πιο συχνές προσφορές για να ενισχύσουν τις πωλήσεις, αλλά η τάση των επιστροφών απειλεί να υπονομεύσει τις προσπάθειες αυτές. Η τάση επιδεινώθηκε το α’ τρίμηνο του τρέχοντος έτους, καθώς τα ποσοστά επιστροφών και ακυρώσεων στο Tmall για τον ιταλικό οίκο πολυτελείας Brunello Cucinelli SpA εκτινάχθηκαν στο 69% από το 59% το α’ τρίμηνο του 2023, σύμφωνα με το Bloomberg. Οι επιστροφές των προϊόντων Marc Jacobs που ανήκει στην LVMH εκτοξεύτηκαν στο 43%, έναντι του 30% του α’ τριμήνου του 2022. Παρόμοιες αυξήσεις  στις επιστροφές και τις ακυρώσεις σε σύγκριση με τις αντίστοιχες περιόδους των προηγούμενων ετών κατέγραψαν οι μάρκες Chloé της Richemont, η Ralph Lauren Corp. και η Mulberry Group PLC.  «Τα ανεπιβεβαίωτα στοιχεία που παρέχονται από το Bloomberg είναι ουσιωδώς αβάσιμα και έρχονται σε αντίθεση με τις πραγματικές λειτουργικές επιδόσεις των εμπορικών σημάτων στην πλατφόρμα μας», δήλωσε εκπρόσωπος του Tmall Luxury Pavilion, προσθέτοντας πως «οι διεθνείς μάρκες πολυτελείας συνέχισαν να λανσάρουν και να επενδύουν στα καταστήματα-ναυαρχίδες στο Tmall ως ακρογωνιαίο λίθο της στρατηγικής τους στην αγορά της Κίνας». Εκπρόσωπος της Brunello Cucinelli δήλωσε ότι ο όμιλος δεν έχει ορατότητα όσον αφορά τα δεδομένα επιστροφών και ακυρώσεων τα οποία υπόκεινται σε εμπορική δυναμική, ενώ τα στατιστικά στοιχεία σε ενιαία τριμηνιαία βάση δεν είναι αντιπροσωπευτικά. Οι εκστρατείες μάρκετινγκ της Tmall επιτρέπουν στους αγοραστές που πληρούν ορισμένα όρια να λάβουν εκπτώσεις, ακόμη και αν αργότερα επιστρέψουν μέρος των αγορών τους. Αυτό ενθαρρύνει τους καταναλωτές να «παίζουν» με το σύστημα, παραγγέλνοντας ακριβά αντικείμενα μόνο και μόνο για να εξασφαλίσουν τις εκπτώσεις. Ενώ οι επιστροφές δεν κοστίζουν στην Tmall ή στις ίδιες τις μάρκες, τα αιτήματα σημαίνουν ότι τα αρχικά στοιχεία των πωλήσεων διογκώνονται τεχνητά. Η αποδυνάμωση του καταναλωτικού κλίματος έχει ήδη προκαλέσει προβλήματα σε ορισμένες μάρκες πολυτελείας. Η LVMH ανέφερε βραδύτερη αύξηση των πωλήσεων το α’ τρίμηνο, με τα έσοδα της μονάδας μόδας και δερμάτινων ειδών του ομίλου να αυξάνονται μόλις 2% τους τρεις μήνες μέχρι τον Μάρτιο, σε σύγκριση με το 18% ένα χρόνο νωρίτερα. Τον περασμένο μήνα, η Kering SA κατέγραψε απώλειες $9 δισ., αφού προειδοποίησε για την μείωση των πωλήσεων στην Κίνα για το γνωστό brand, Gucci. Το ζήτημα των επιστροφών δεν επηρέασε μάρκες όπως η Hermes International SCA, η Chanel και η Dior, οι οποίες έχουν περιορίσει την εξάρτησή τους από τα κανάλια ηλεκτρονικού εμπορίου και τις εκστρατείες εκπτώσεων.  Αυτή η διαφορετική στρατηγική, η οποία επικεντρώνεται στην βελτίωση της βάσης των πελατών των εταιρειών, προσφέρει ανθεκτικότητα στις πωλήσεις τους εν μέσω της επιβράδυνσης της οικονομίας της Κίνας, όπως δήλωσε το στέλεχος της Digital Luxury Group, Ζακ Ρόιζεν. Η συχνή συμμετοχή σε προωθητικές ενέργειες και προσφορές ενέχει τον κίνδυνο να βλάψει την εικόνα των εμπορικών σημάτων, καθιστώντας τα λιγότερο ελκυστικά σε όσους είναι ακόμη πρόθυμοι να ξοδέψουν υψηλά ποσά.  Παρ’ όλα αυτά, το Tmall έχει δελεάσει ορισμένες εταιρείες να συμμετάσχουν με υποσχέσεις να προωθήσει περισσότερους πελάτες προς αυτές, κάτι στο οποίο είναι δύσκολο να αντισταθούν καθώς η όρεξη της μεσαίας τάξης για είδη πολυτελείας μειώνεται. Οι online παραγγελίες αντιπροσώπευαν το 42% των συνολικών εσόδων της ηπειρωτικής κινεζικής αγοράς πολυτελών προϊόντων πέρυσι, σύμφωνα με τη συμβουλευτική εταιρεία Yaok Group. Παράλληλα, οι κολοσσοί του ηλεκτρονικού εμπορίου της Κίνας κάνουν τις επιστροφές και τις ακυρώσεις πιο εύκολες από ποτέ. Πλατφόρμες όπως η Tmall και η JD.com Inc. απαιτούν από τις μάρκες να επιτρέπουν στους πελάτες να επιστρέφουν τις αγορές τους χωρίς λόγο εντός επτά ημερών. Γι αυτόν το λόγο, πολλές εταιρείες αγόρασαν ασφάλεια που καλύπτει τα έξοδα αποστολής και επιστροφής για τους αγοραστές. Πρόσφατα οι πλατφόρμες άρχισαν να επιτρέπουν στους καταναλωτές να ζητούν επιστροφές χρημάτων για θέματα όπως καθυστερήσεις αποστολής ή ποιότητα υπηρεσιών, χωρίς καν να χρειάζεται να επιστρέψουν τα προϊόντα τους. Παρ’ όλα αυτά, λόγω της υπέρμετρης επιρροής και της εμβέλειας των πλατφορμών ηλεκτρονικού εμπορίου της Κίνας, οι premium μάρκες δεν έχουν την πολυτέλεια να απομακρυνθούν, όπως δήλωσε χαρακτηριστικά ο συνιδρυτής και διευθύνων σύμβουλος της RTG Group Asia, Ανχελίτο Πέρεζε Ταν Τζ.  Αντ’ αυτού, επενδύουν σε περισσότερες υπηρεσίες concierge, immersive εμπειρίες και ιδιωτικές πωλήσεις για να χτίσουν μακροπρόθεσμες, προσωπικές σχέσεις με πλούσιους πελάτες. Η Bain & Co. προβλέπει ότι οι πωλήσεις πολυτελών ειδών στην Κίνα θα επιβραδυνθούν σε μονοψήφια ποσοστά φέτος, μειωμένες κατά 12% από το 2023. Υπάρχει «σαφής αναπροσανατολισμός προς τους πολύ σημαντικούς και πλούσιους πελάτες», δήλωσε ο Ταν. «Η αύξηση των επιστροφών προϊόντων αναδεικνύει την επιτακτική ανάγκη για τη βελτίωση των στρατηγικών των brands πολυτελείας όσον αφορά την κινεζική αγορά», συμπλήρωσε. Διαβάστε ακόμη Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο (vids) Σπανάκης (υφ. Εργασίας): Η εξαήμερη εργασία μπορεί να υπάρξει υπό συγκεκριμένες προϋποθέσεις (vid) Morgan Stanley: Η BoE θα μειώσει τα επιτόκια τον Μάιο, νωρίτερα από ΕΚΤ και Fed Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Tesla: Ο Μασκ μειώνει τις τιμές σε Model Y, S και X κατά $2.000 και…. δεν πάει στην Ινδία | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Η Tesla Inc. μείωσε τις τιμές του best-seller Model Y, καθώς και των Model S και X, κατά 2.000 δολάρια, αφού οι απογοητευτικές πωλήσεις του πρώτου τριμήνου συνέβαλαν στη διόγκωση των αποθεμάτων. Η φθηνότερη έκδοση του Model Y κοστίζει πλέον 42.990 δολάρια στις ΗΠΑ, επιστρέφοντας την αρχική τιμή εκκίνησης του sport utility vehicle στη χαμηλότερη που έχει υπάρξει ποτέ. Η Tesla έκανε επίσης έκπτωση στις δύο άλλες πιο ακριβές εκδόσεις του Model Y κατά 2.000 δολάρια και έριξε την τιμή του Model X στη χαμηλότερη τιμή που είχε ποτέ. Οι περικοπές επισφραγίζουν μια πολύ δύσκολη εβδομάδα για την αυτοκινητοβιομηχανία με έδρα το Όστιν, ακόμη και για τα δεδομένα του διευθύνοντος συμβούλου Έλον Μασκ. Ο Μασκ ανακοίνωσε σε υπόμνημα προς τους περισσότερους από 140.000 υπαλλήλους της εταιρείας ότι μειώνει το προσωπικό της κατά περισσότερο από 10% σε παγκόσμιο επίπεδο. Δύο κορυφαία στελέχη αποχώρησαν επίσης. Την Τετάρτη, η Tesla ανέφερε στη δήλωση πληρεξουσίου εκπροσώπησής της ότι θα ζητήσει από τους μετόχους να ψηφίσουν εκ νέου για ένα πακέτο αποζημίωσης ύψους 56 δισεκατομμυρίων δολαρίων για τον Μασκ, το οποίο ακυρώθηκε από δικαστήριο του Ντελαγουέαρ τον Ιανουάριο. Και την Παρασκευή, η εταιρεία ανακάλεσε σχεδόν 3.900 φορτηγά Cybertruck για να επιδιορθώσει ή να αντικαταστήσει τα πεντάλ γκαζιού που μπορεί να αποκολληθούν και να προκαλέσουν ακούσια επιτάχυνση του οχήματος, αυξάνοντας τον κίνδυνο σύγκρουσης. Η μετοχή της Tesla έχει υποχωρήσει περισσότερο από 40% φέτος, λόγω της ανησυχίας για την πτώση των πωλήσεων, την ένταση του ανταγωνισμού στην Κίνα και το ριψοκίνδυνο σχέδιο του Mασκ να προχωρήσει «με νύχια και με δόντια» στην αυτονομία. Η αυτοκινητοβιομηχανία ανακοίνωσε την πρώτη ετήσια πτώση των πωλήσεών της από τις πρώτες ημέρες της πανδημίας, παραδίδοντας 386.810 οχήματα το πρώτο τρίμηνο, πολύ κάτω από τις εκτιμήσεις των αναλυτών. Σε μια άλλη εξέλιξη, ο Μασκ  ανέβαλε την επίσκεψή του στην Ινδία, η οποία θα περιελάμβανε συνάντηση με τον πρωθυπουργό Ναρέντα Μόντι, λέγοντας ότι πρέπει να ασχοληθεί με επείγοντα ζητήματα στην Tesla Inc. «Δυστυχώς, οι πολύ βαριές υποχρεώσεις της Tesla απαιτούν την αναβολή της επίσκεψης στην Ινδία, αλλά ανυπομονώ πολύ να την επισκεφθώ αργότερα φέτος», ανέφερε ο δισεκατομμυριούχος σε ανάρτησή του στο X. Ήταν προγραμματισμένη η επίσκεψή του για δύο ημέρες – 21 και 22 Απριλίου – για να ανακοινώσει τα σχέδια εισόδου στην ινδική αγορά. Διαβάστε ακόμη Οι νέες αφίξεις του 2024 στην Αθηναϊκή Ριβιέρα (pics) Αγορά ακινήτων: Συνεχίζονται οι ανοδικές τάσεις – Οι προκλήσεις σε Ελλάδα και Ευρώπη Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Οι πυρκαγιές και η αναζήτηση ευθυνών | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Ένα «επεισόδιο» μεταξύ κυβέρνησης και αυτοδιοίκησης που ξεκίνησε πρόσφατα και εξελίσσεται χωρίς στην πραγματικότητα να παραπέμπει στην εξεύρεση έγκαιρης λύσης αφορά στον Αντιπυρικό Κανονισμό Ακινήτων. Ο νόμος ψηφίστηκε ένα χρόνο πριν, «κοιμήθηκε» μέσα στον χειμώνα κι όταν οι αρμόδιοι αντελήφθησαν ότι ο κίνδυνος πυρκαγιών δεν επανεμφανίζεται πλέον τον Μάιο αλλά πολύ νωρίτερα, εστάλη μια εγκύκλιος για εδώ και τώρα ενέργειες, που απαιτούν ιδιαίτερη προετοιμασία, ενημέρωση και στο τέλος της ημέρας και νέο κόστος στις πλάτες των πολιτών. Η ταχύτατη καταρχάς εφαρμογή του Αντιπυρικού Κανονισμού Ακινήτων μεταφράστηκε από τους δημάρχους ως μία προσπάθεια του κεντρικού κράτους να τους πετάξει το μπαλάκι των ευθυνών σε περίπτωση που το φετινό καλοκαίρι και τα επόμενα ξεσπάσουν για ακόμα μία φορά καταστροφικές πυρκαγιές. Οι δήμαρχοι αρνήθηκαν να αναλάβουν αυτήν την ευθύνη και απάντησαν ακόμα και με προσφυγή στο Συμβούλιο της Επικρατείας (ΣτΕ) σε περίπτωση που το υπουργείο Περιβάλλοντος και Ενέργειας εμμείνει στην εφαρμογή του Κανονισμού. Το επιχείρημά τους ήταν ότι δεν υπήρξε καμία ενημέρωση για το θέμα, το οποίο θα φορτώσει με ένα προσθετό χαράτσι περίπου 500 ευρώ το χρόνο τους πολίτες. Έκαναν λόγο  για αιφνιδιαστική εγκύκλιο στις 15 Μαρτίου και εξέφρασαν την άρνησή τους να αναλάβουν χωρίς πόρους και προσωπικό αυτήν την αρμοδιότητα. Είναι προφανές ότι κάθε πολίτης – ειδικά όταν έχει αντικρίσει το θάνατο και την απειλή της απώλειας της ζωής που ζούσε στο σπίτι του από μια ανεξέλεγκτη πυρκαγιά- θέλει να θωρακιστεί και να συμβάλει με την προσπάθειά του στο να αποτρέψει τον κίνδυνο. Στους κανόνες υπάρχουν πάντα οι εξαιρέσεις, αλλά η ζωή προχωρά με τους κανόνες- αρκεί να υπάρχει σαφές σχέδιο και να έχουν γίνει εγκαίρως και σωστά όλα τα βήματα στην προβλεπόμενη διαδρομή. Χωρίς μετάθεση ευθυνών και κόστους. Από κανέναν. Είναι επίσης προφανές ότι ο νέος Κανονισμός Πυροπροστασίας που είναι στα χέρια των υπουργείων Περιβάλλοντος και Κλιματικής Κρίσης για δράση συντάχθηκε για να κάνει πιο ανθεκτικές τις κατασκευές που βρίσκονται σε ευαίσθητες περιοχές. Σε λίγες μέρες θα εκδικαστεί η υπόθεση του Ματιού και όλοι δυστυχώς – και πρώτα οι οικογένειες των θυμάτων- θα θυμηθούμε πως μια αλυσίδα λαθών, καθυστερήσεων και άλλων ενεργειών οδήγησαν στην τραγωδία. Πως δεν λειτούργησαν οι μηχανισμοί, την ώρα που έπρεπε, εκεί που έπρεπε. Και θα καταλάβουμε ότι δεν ήταν οι πολίτες – ο καθένας και η καθεμιά χωριστά- που μπορούσαν και δεν απέτρεψαν το κακό. Είναι τουλάχιστον άκομψη η συμπεριφορά στοχοποίησης των πολιτών που προσπάθησαν να σώσουν τις ζωές τους και τις περιουσίες τους. Είναι δε και αδικαιολόγητη κάθε καθυστέρηση από τα γραφειοκρατικά γρανάζια που αφορά στην κρατική αρωγή προς τους πληγέντες που επιχειρούν να ξαναστήσουν το σπιτικό και τη ζωή που είχαν, την εποχή της ακρίβειας και του πληθωρισμού. Ας δούμε λοιπόν τι προβλέπει ο Κανονισμός και το «δια ταύτα» όσον αφορά στις ενέργειες, τον χρόνο και το κόστος που καλείται να αναλάβει ο πολίτης, σε ή κοντά σε δασικές ή χορτολιβαδικές περιοχές, σε ακτίνα 300 µέτρων από τα όρια δασικών εκτάσεων, σε οικιστικές περιοχές. Για τα κτίρια αυτά θα πρέπει να συνταχθεί υποχρεωτικά Έντυπο Αξιολόγησης Επικινδυνότητας και Τεχνική Έκθεση αρμόδιου τεχνικού επιστήμονα το αργότερο μέχρι την 31η/03/2024. Σε συνέχεια της Τεχνικής Έκθεσης, οι ιδιοκτήτες των ακινήτων υποχρεούνται εντός ενός µηνός από την παραπάνω ηµεροµηνία και, σε κάθε περίπτωση, µέχρι τις 30/4/2024 να υποβάλουν τη Δήλωση Εφαρµογής των µέτρων πυρασφαλείας, στην οποία δηλώνουν την ορθή λήψη των μέτρων που προβλέπονται στην έκθεση του αρµόδιου τεχνικού επιστήµονα βάσει των προβλέψεων του κανονισμού για την προστασία του ακινήτου τους σε περίπτωση συµβάντος πυρκαγιάς. Ο Κανονισμός προβλέπει τη διεξαγωγή δειγματοληπτικών ελέγχων, αλλά και την επιβολή τσουχτερών προστίμων, τα οποία μπορεί να φτάνουν έως και τα 500 ευρώ ανά παράβαση. Σύμφωνα με τον Κανονισμό, αρμόδιος τεχνικός επιστήμονας προβαίνει στην εξέταση των κριτηρίων επικινδυνότητας του ακινήτου και συμπληρώνει το έντυπο αξιολόγησης επικινδυνότητας από το οποίο προκύπτει η κατάταξή του. Στη συνέχεια συντάσσει έκθεση στην οποία περιλαμβάνονται οπωσδήποτε τα εξής: -Περιγραφή του ακινήτου, του κτιρίου, των εγκαταστάσεών του και του περιβάλλοντος χώρου, με αναφορά στα στοιχεία που τεκμηριώνουν την επιλογή των κριτηρίων κατάταξης του ακινήτου ως προς την επικινδυνότητά του και ως προς τα μέτρα πυροπροστασίας που εφαρμόζονται (η θέση του ακινήτου ως προς τη δασική έκταση και ως προς τα γειτονικά κτίρια, γεωμετρικά χαρακτηριστικά, δομικά υλικά, βλάστηση, κλπ). -Απαιτούμενα προληπτικά μέτρα, μέτρα παθητικής πυροπροστασίας και μέσα ενεργητικής πυροπροστασίας. -Σχέδιο κάτοψης του ακινήτου όπου θα αποτυπώνονται τα απαραίτητα στοιχεία όπως ενδεικτικά, οι θέσεις των κτισμάτων κύριας και βοηθητικής χρήσης, η πρόσβαση στο ακίνητο, οι ζώνες προστασίας, οι θέσεις και αποστάσεις των δέντρων, οι αποστάσεις των όμορων κτιρίων, κ.λ.π Μέχρι τη λειτουργία της ειδικής ηλεκτρονικής πλατφόρμας στην οποία θα καταχωρίζονται το Έντυπο Αξιολόγησης της επικινδυνότητας, η Έκθεση του αρµόδιου τεχνικού επιστήµονα και η Δήλωση Εφαρµογής των µέτρων πυρασφαλείας του ιδιοκτήτη, τα διάφορα στοιχεία υποβάλλονται εις διπλούν σε έντυπη μορφή στον οικείο Δήμο. Εκτός του ότι απαιτείται μέχρι τις 30 Απριλίου να έχουν όλα όσα προβλέπονται– ένας εργαζόμενος πρέπει να βρει εκτός από χρόνο και χρήμα για να ζητήσει την επαγγελματική συνδρομή ειδικού, όπως πολιτικού μηχανικού- πρέπει να έχουν δρομολογηθεί ενέργειες που οδηγούν και σε μια τουλάχιστον μίνι ανακαίνιση του κτιρίου και αλλαγών του περιβάλλοντα χώρου. Για παράδειγμα δεν χρειάζονται μόνο τα αυτονόητα, όπως ο τακτικός καθαρισμός των αυλών, της στέγης και των υδρορροών από απορρίμματα και υπολείμματα βλάστησης όπως πευκοβελόνες, ξερά φύλλα και χόρτα και η απομάκρυνσή τους. Χρειάζεται και κατάρτιση σχεδίου προετοιμασίας εκκένωσης από τους ιδιοκτήτες ακινήτου σε περίπτωση πυρκαγιάς, συμπαγής περίφραξη από άκαυστα υλικά ύψους τουλάχιστον ενός μέτρου- υποχρεωτική είναι επίσης η αντικατάσταση ή προσθήκη σίτας με μεταλλικές ίνες στα κουφώματα του κτιρίου, για τα ακίνητα υψηλής και ιδιαίτερα υψηλής επικινδυνότητας, στα οποία επιβάλλεται επίσης η σφράγιση των κενών μεταξύ της τελικής επικάλυψης και του γείσου με ειδικά άκαυστα τεμάχια και η κάλυψη τυχόν εμφανών ξύλινων στοιχείων της επικάλυψης της στέγης με άκαυστα υλικά. Και φυσικά σε περίπτωση μη τήρησης των απαιτήσεων του κανονισμού, επιβάλλονται διοικητικές και ποινικές κυρώσεις- και το ερώτημα είναι, ποιος και εάν, σε ελάχιστες μέρες έχει το χρόνο και την οικονομική δυνατότητα να κάνει το καλύτερο δυνατό σύμφωνα με αυτό το πλαίσιο που τέθηκε αιφνιδιαστικά με μια εγκύκλιο. Το βασικό όμως ερώτημα συνδέεται με την σκληρή καθημερινή πραγματικότητα και με την έμμεση μετάθεση ευθυνών, όταν κρατικές και αυτοδιοικητικές υπηρεσίες δείχνουν ότι εξυπηρετούνται από την κατάχρηση της ατομικής ευθύνης. Δεν υπάρχει αμφιβολία, ότι οι πολίτες οφείλουν να ακολουθούν τους κανόνες ειδικά όταν ταυτίζονται με προληπτικά μέτρα για την αντιμετώπιση των πυρκαγιών. Και ίσως θα ήταν μια καλή κίνηση να είχε αλλάξει η ημερομηνία έναρξης της αντιπυρικής περιόδου- να ξεκινά από τις αρχές της άνοιξης αφού πλέον κλίμα θερμοκρασίες  δεν είναι όπως τις ξέραμε. Αλλά αυτό είναι απόφασης της Πολιτείας. Οι πολίτες ναι, να κάνουν όλα όσα απαιτούν οι καιροί- αλλά εκτός από την ατομική ευθύνη, απαιτείται σχέδιο πρόληψης και ενημέρωσης των πολιτών από τα αρμόδια υπουργεία. Από τον χειμώνα, όταν σβήνονται, όπως λένε οι ειδικοί, οι πυρκαγιές. Από πριν και όχι στο παραπέντε ή κατόπιν μιας νέας καταστροφής. Η υπόνοια περί μετάθεσης ευθυνών δεν λειτουργεί άλλωστε υπέρ της αποτελεσματικότητας ενός καλά συγκροτημένου -αν υπάρχει- σχεδίου.   Copyright © 2024 Newmoney"
    },
    {
        "title": "Το φόρεμα-φαινόμενο έγινε 50 ετών | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Το wrap dress -που σύμφωνα με τη σχεδιάστριά του, Diane von Furstenberg, είναι ταυτόχρονα σέξι και καθώς πρέπει, αφού μπορεί να αρέσει σε έναν άντρα όσο και στη μητέρα του- γιορτάζει τα 50 του χρόνια. Υπάρχουν κάποια ρούχα που έχουν αντέξει στη δοκιμασία του χρόνου και εξακολουθούν ακόμα και μετά από 50 χρόνια να είναι επίκαιρα. Ένα από αυτά είναι το wrap dress της Diane von Furstenberg, που συνδυάζει το στυλ με την πρακτικότητα και έγινε σύμβολο ελευθερίας και ενδυνάμωσης, όπως το οραματίστηκε η σχεδιάστρια κατά τη σύλληψή του. Η ιδέα ξεκίνησε στο Κόμο της Ιταλίας, όταν η Diane Halfin εργαζόταν ως ασκούμενη στη βιοτεχνία Manufactura Ferretti. Εκεί έμαθε τα πάντα για τα υφάσματα και τα prints από τον ιδιοκτήτη Angelo Ferretti. Όταν πήγε στην Αμερική για να επισκεφτεί τον πρίγκιπα Egon von Furstenberg με τον οποίο είχε σχέση και αργότερα παντρεύτηκε, συνάντησε τους σχεδιαστές Giorgio di Sant’Angelo και Stephen Burrows, οι οποίοι σχεδίαζαν ρούχα από ζέρσεϊ ύφασμα. Με την επιστροφή της στην Ιταλία και μαγεμένη από την ιδέα του υφάσματος, το μόνο που μπορούσε να σκεφτεί ήταν πώς θα επιστρέψει στην Αμερική. Έτσι άρχισε να φτιάχνει τα πρώτα μικρά δείγματα σε εκείνο το εργοστάσιο, «στη μέση του πουθενά», όπως συνηθίζει να λέει. Η σύλληψη του wrap dressΌλα ξεκίνησαν με ένα wrap top, το οποίο εμπνεύστηκε από τις ζακέτες που φορούσαν οι μπαλαρίνες πάνω από τις τουτού φούστες τους. Πρώτα το συνδύασε με μια φούστα, έπειτα με ένα παντελόνι και τελικά το μετέτρεψε σε φόρεμα. Το 1972, η Diane von Furstenberg έφτασε τελικά στη Νέα Υόρκη με μια βαλίτσα γεμάτη ζέρσεϊ φορέματα που είχε φτιάξει στην Ιταλία. Δύο χρόνια αργότερα και με την ενθάρρυνση της διευθύντριας της Vogue, Diana Vreeland, το απλό αλλά όπως αποδείχθηκε διαχρονικό σχέδιο του wrap dress κατέκτησε τον κόσμο της μόδας.«Στα 27 μου έφτιαχνα 25.000 φορέματα την εβδομάδα», έχει δηλώσει σε συνέντευξή της στο WWD. Μέχρι το 1976 -είχαν πουληθεί ένα εκατομμύριο κομμάτια έκαστο αξίας 80 δολαρίων, τότε- το όνομα της Diane von Furstenberg ταυτίστηκε με τη γυναικεία απελευθέρωση και την ίδια χρονιά εμφανίστηκε στο εξώφυλλο του περιοδικού Newsweek. Με το πέρασμα των χρόνων το wrap dress καθιερώθηκε ως το φόρεμα που σε πάει “από το γραφείο στο εστιατόριο” ενώ άρχισε να ελκύει όλο και περισσότερους celebrities της εποχής εκτινάζοντας τη δημοφιλία του στα ύψη. Η επανάσταση του wrap dressΤη δεκαετία του ’70 φορέθηκε από τις Patti Hansen, Janice Dickinson, Lisa Taylor και βεβαίως την Cybill Shepherd στην ταινία “Taxi Driver”, ενώ πιο πρόσφατα από την Amy Adams στο “American Hustle” και την Penelope Cruz στο “Broken Embraces”. Το wrap dress, σύμφωνα με τη σχεδιάστρια, έχει τόση επιτυχία για έναν κύριο λόγο, που δεν είναι άλλος από την ποιότητα του υφάσματος: «Μπορεί να μην του φαίνεται αλλά η ποιότητά του είναι κορυφαία. Είναι φτιαγμένο από 100% μεταξωτό ζέρσεϊ και είναι άφθαρτο», δηλώνει περήφανα στις συνεντεύξεις της.Επιπλέον, ο σχεδιασμός του ήταν επαναστατικός, κολακευτικός και λυτρωτικός προσφέροντας ταυτόχρονα μια εναλλακτική στα πιο δομημένα και βαριά ρούχα της εποχής. Το wrap dress δεν ήταν απλώς άλλο ένα ρούχο, αλλά σχεδιάστηκε με τρόπο τέτοιο ώστε να ταιριάζει σε κάθε σωματότυπο και να είναι ευέλικτο και κομψό, ενώ την ίδια στιγμή ήταν απλό και πρακτικό. Ήταν η νέα στολή της εργαζόμενης γυναίκας της δεκαετίας του 1970, που ενσάρκωνε την ανεξαρτησία και μια διάθεση ελευθερίας. Η εταιρεία της έκανε μια βουτιά την επόμενη δεκαετία, η von Furstenberg την αναγκάστηκε να την πουλήσει (για ένα τεράστιο ποσό) και επέστρεψε θριαμβευτικά στα ’90s, όταν ξανασύστησε το brand και το προϊόν της από την αρχή. Μέχρι το 1999, οι πωλήσεις των φορεμάτων είχαν ξεπεράσει τα 20 εκατομμύρια δολάρια. Η απήχησή του συνεχίστηκε και το wrap dress φορέθηκε ξανά από μια σειρά διασημοτήτων και γυναικών με επιρροή, αποδεικνύοντας τη διαρκή γοητεία του: Από την Michelle Obama, την Madonna, τις αδερφές Hilton, την Oprah Winfrey, την Jerry Hall και την Kendall Jenner, μέχρι την πριγκίπισσα της Ουαλίας Kate Middleton. «Αυτό το φόρεμα έχει επιβιώσει τόσο καιρό γιατί τονίζει την γυναικεία αυτοπεποίθηση. Το μυστικό της επιτυχίας ενός σχεδιαστή έγκειται στο πώς κάνει να νιώθει μια γυναίκα φορώντας το ρούχο του. Το wrap dress το τυλίγεις γύρω σου, τα prints τυλίγουν το σώμα σου και ξαφνικά ξυπνά η γλώσσα του σώματος και αρχίζει να μιλά. Είναι σέξι και καθώς πρέπει την ίδια στιγμή, γιατί μπορεί να αρέσει τόσο στον φίλο σου όσο και στη μητέρα του», δήλωσε η σχεδιάστρια στην εφημερίδα The Guardian. Η επετειακή συλλογήΣήμερα η 77χρονη von Furstenberg έχει πλέον αποτραβηχτεί από την εταιρεία της, εστιάζοντας κυρίως στο φιλανθρωπικό της έργο και στις ομιλίες της με θέμα την στήριξη των γυναικών. Ωστόσο, με αφορμή της επετείου των 50 χρόνων του wrap dress, ξεκίνησε μια σειρά από πρωτοβουλίες για να τιμήσει την παγκόσμια αναγνώριση του εμβληματικού φορέματος που την τοποθέτησε στην πρώτη γραμμή της μόδας. Σχεδίασε μία capsule συλλογή που περιλαμβάνει 19 δημιουργίες, βασισμένες στα κλασικά ζέρσεϊ φορέματα που είχαν την μεγαλύτερη επιτυχία και την αναβίωση του Python print. Οι τιμές κυμαίνονται από 265€ έως 905€. Μία πιο οικονομική σειρά δημιουργήθηκε σε συνεργασία με το brand Target (η σειρά έχει τίτλο DVF-Target), που έχει ήδη κυκλοφορήσει, και περιέχει περισσότερα από 200 είδη σε γυναικεία, παιδικά και βρεφικά ρούχα και αξεσουάρ, μαζί με μία σειρά ομορφιάς και διακόσμησης για το σπίτι. Όλες αυτές οι δραστηριότητες ακολουθούν την έκθεση «Women Before Fashion», που έγινε στην ιδιαίτερη πατρίδα της, στο Βέλγιο, η οποία ήταν αφιερωμένη στο συνολικό έργο της Diane von Furstenberg. Τέλος, αναμένεται ένα ντοκιμαντέρ για τη ζωή της πετυχημένης σχεδιάστριας, που δεν σπούδασε ποτέ σχέδιο μόδας αλλά κατάφερε να χτίσει μία ολόκληρη αυτοκρατορία, σε σκηνοθεσία της βραβευμένης με Όσκαρ Sharmeen Obaid-Chinoy. «Αυτό που έμεινε ζωντανό όλες αυτές τις δεκαετίες ήταν η σχέση μου με τις γυναίκες, το ίδιο ισχύει και για το brand. Τιμώ τις γυναίκες. Το ίδιο κάνει και το φόρεμα».Info: europe.dvf.com/collections/wrap50 Φωτογραφίες: Getty Images / Ideal Image Copyright © 2024 Newmoney"
    },
    {
        "title": "ΔΙΜΕΑ | newmoney",
        "body": "ΕΠΙΚΟΙΝΩΝΙΑ Η Leroy Merlin έχει ήδη προβεί στην άσκηση των προβλεπόμενων ένδικων μέσων αμφισβητώντας τη νομική και ουσιαστική βασιμότητα του προστίμου - Υπ. Ανάπτυξης: Πρόστιμα €1,4 εκατ. σε 11 επιχειρήσεις για παραπλανητικές εκπτώσεις  Από 1η Μαρτίου το πλαφόν Καμπάνα 600.000 ευρώ αναμένεται να κοινοποιηθεί από τον υπουργό Ανάπτυξης στη μία από τις δύο εταιρείες που ελέγχονται - Στην τελική ευθεία ο έλεγχος και για τη δεύτερη - Σκρέκας για ακρίβεια: Έχουν εισπραχθεί τα πρόστιμα για αισχροκέρδεια Καταληκτική ημερομηνία κατάθεσης των προσφορών είναι η 5η Φεβρουαρίου Οι παρεμβάσεις έρχονται σε συνέχεια μέτρων που ελήφθησαν το προηγούμενο διάστημα Εστιάζουν σε 6 βασικές κατηγορίες με την προσδοκία να φέρουν μειώσεις τιμών σε πάνω από 500 προϊόντα – Στόχος οι «καθαρότερες τιμές» και η τόνωση του ανταγωνισμού – Θα «σφίξει» κι άλλο ο ελεγκτικός κλοιός στις εταιρείες – Προς συνολική αναθεώρηση των κανόνων της αγοράς - Πάνω και από 100% τα κέρδη των εταιρειών τροφίμων  - Πόσο αυξήθηκαν οι τιμές σε απορρυπαντικά και χαρτικά – Οι παραπλανητικές προσφορές «Δεν θα επιτρέψουμε την ασυδοσία. Οι παραβάτες θα τιμωρούνται» επεσήμανε ο υπουργός Ανάπτυξης «Σε μια περίοδο με απρόβλεπτες διακυμάνσεις τιμών, έχουμε μέτρα αποτροπής φαινομένων αισχροκέρδειας και ενδυνάμωσης τον καταναλωτή», δήλωσε ο υπουργός Ανάπτυξης ΦΟΡΤΩΣΗ ΠΕΡΙΣΣΟΤΕΡΩΝ Copyright © 2024 Newmoney"
    },
    {
        "title": "Ψηφιακός Μετασχηματισμός | newmoney",
        "body": "ΕΠΙΚΟΙΝΩΝΙΑ Οι «παίκτες» που πρωταγωνιστούν στην αγορά, τα πρόσωπα και οι υψηλές επιδόσεις. Τι δείχνουν τα μέχρι στιγμής αποτελέσματα, εισηγμένων και μη, ομίλων του ταχέως αναπτυσσόμενου κλάδου Τα νέα «El Dorado» του κλάδου και η είσοδος εφοπλιστών, μεγάλων επιχειρηματιών, τραπεζών, ισχυρών ξένων ομίλων - Το σερί εξαγορών, η εκτίναξη των εσόδων και ο ρόλος του Ταμείου Ανάκαμψης  Τον σημαντικό ρόλο του ψηφιακού μετασχηματισμού για το κράτος αναγνώρισε ο Υφυπουργός Οικονομικών Χ. Θεοχάρης - Στην τεράστια δύναμη των δεδομένων στάθηκε και ο Υπουργός Ψηφιακής Διακυβέρνησης Δ. Παπαστεργίου Η εφαρμογή είναι ήδη διαθέσιμη σε σύστημα IOS και android Επιταχύνονται οι επενδύσεις σε νέες τεχνολογίες, ανάλογα πάντα και με το στάδιο ψηφιακής «ωριμότητας» που έχει καταφέρει να βρεθεί κάθε επιχείρηση Η ελληνική τεχνογνωσία «ταξιδεύει» σε ολόκληρο τον πλανήτη, από τις ΗΠΑ έως την Άπω Ανατολή! Η τήρηση των χρονοδιαγραμμάτων και η έγκαιρη εκτέλεση και παράδοση των ψηφιακών έργων σαφώς θεωρείται ως η πρώτη προτεραιότητα Οι επενδύσεις διεθνών «κολοσσών» για την κατασκευή data centers στην Ελλάδα, επιβεβαιώνουν την επιτάχυνση των ρυθμών της τεχνολογικής προόδου της προς την μετάβαση της σε μια νέα, ψηφιακή εποχή ΦΟΡΤΩΣΗ ΠΕΡΙΣΣΟΤΕΡΩΝ Copyright © 2024 Newmoney"
    },
    {
        "title": "επενδυτικές τράπεζες | newmoney",
        "body": "ΕΠΙΚΟΙΝΩΝΙΑ Τα κεφάλαια που αντλήθηκαν από τα χρηματιστήρια υποχωρήσαν κατά 80% στο πρώτο τρίμηνο του 2024 Όπως σημειώνει η UBS, η Federal Reserve δεν αποκλείεται να επιφυλάσσει και νέες «εκπλήξεις», ανάλογα με την εξέλιξη των μακροοικονομικών στοιχείων - To θετικό και το αρνητικό σενάριο για τις μετοχές Η εξαγορά της επενδυτικής εταιρείας «ανεβάζει» την αξία του χαρτοφυλακίου της Goldman Sachs στα 2,8 τρισεκατομμύρια δολάρια  Το σκάνδαλο ξέσπασε το 2019 και θεωρείται ως ένα από τα μεγαλύτερα χρηματοοικονομικά σκάνδαλα στον κόσμο ΦΟΡΤΩΣΗ ΠΕΡΙΣΣΟΤΕΡΩΝ Copyright © 2024 Newmoney"
    },
    {
        "title": "Πρόγραμμα νεκρών ζώων: Σε ποιο ύψος θα φτάσει το ετήσιο ανταποδοτικό τέλος για τους κτηνοτρόφους | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Οι κτηνοτρόφοι, που συμμετέχουν στο πρόγραμμα συλλογής και διαχείρισης νεκρών ζώων πρέπει να καταβάλουν ανταποδοτικό τέλος ανά κτηνοτροφική εκμετάλλευση έως τις 30 Ιουνίου, το ύψος του οποίου καθορίζεται ανάλογα με το είδος και τον αριθμό των ζώντων ζώων της κάθε εκμετάλλευσης. Τα στοιχεία αντλούνται από το Ολοκληρωμένο Πληροφοριακό Σύστημα Κτηνιατρικής – Σήμανση και Καταγραφή Ζωικού Κεφαλαίου (ΟΠΣΚ). Το ετήσιο ανταποδοτικό τέλος ανέρχεται σε: Η πληρωμή του τέλους για το 2024 θα είναι πιλοτική και αφορά τους κτηνοτρόφους παραγωγικών ζώων (βοοειδών, αιγών, προβάτων και χοίρων) που διαθέτουν εκμεταλλεύσεις στις ακόλουθες Περιφέρειες: Να σημειωθεί ότι το πρόγραμμα δεν εφαρμόζεται στις νησιωτικές Περιφέρειες Βορείου και Νοτίου Αιγαίου, στην Περιφέρεια Ιονίων νήσων, στην Περιφέρεια Θεσσαλίας καθώς και σε ηπειρωτικές περιοχές που έχουν χαρακτηρισθεί ως απόμερες. Η καταβολή του τέλους για το έτος 2024, ξεκινά από 1 Απριλίου και ολοκληρώνεται έως και 30 Ιουνίου 2024. Το τέλος εισπράττεται με τη διαδικασία του ηλεκτρονικού παράβολου (e-παράβολο) και αποτελεί έσοδο της κάθε Περιφέρειας που ανήκει η κάθε κτηνοτροφική εκμετάλλευση. Οι κτηνοτρόφοι βοοειδών, αιγών, προβάτων και χοίρων οφείλουν να προβούν στις ακόλουθες ενέργειες : Το εθνικό πρόγραμμα συλλογής και διαχείρισης νεκρών ζώων (ΕΠΣΥΔ) θεσπίστηκε από το Υπουργείο Αγροτικής Ανάπτυξης και Τροφίμων και υλοποιείται από τις Περιφέρειες της Χώρας, για τη διασφάλιση της δημόσιας υγείας, της υγείας των ζώων και της προστασίας του περιβάλλοντος. Το πρόγραμμα περιλαμβάνει την περισυλλογή, μεταφορά και αποτέφρωση/μεταποίηση των νεκρών εκτρεφόμενων βοοειδών, αιγών, προβάτων και χοίρων, σύμφωνα με τις απαιτήσεις της ισχύουσας ευρωπαϊκής και εθνικής νομοθεσίας και χρηματοδοτείται κυρίως από κρατικά κονδύλια, προκειμένου να συνδράμει τους κτηνοτρόφους στη συμμόρφωσή τους με τη νομοθετική απαίτηση περί ορθής διαχείρισης των νεκρών ζώων. Διαβάστε ακόμη: Η παγκόσμια οικονομία στη δίνη της απρόβλεπτης σύγκρουσης Ιράν – Ισραήλ Ανάλυση BBC: Ισραήλ – Ιράν: Ο μυστικός πόλεμος βγήκε από τις… σκιές Πλειστηριασμοί: Ποια ακίνητα – φιλέτα στο Κολωνάκι και στο ιστορικό κέντρο… μοσχοπουλήθηκαν Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο (vids) | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Ηταν 20 Απριλίου 1989 όταν ο πρόεδρος του ΠΑΣΟΚ, είπε τη διαβόητη φράση «Τσοβόλα δωσ’ τα όλα» για τον τότε – πολύ δημοφιλή – υπουργό Οικονομικών. Ηταν και η ατάκα που μεταξύ άλλων, έδωσε μια θέση στην ιστορία για τον Δημήτρη Τσοβόλα. Το ΠΑΣΟΚ ήταν ήδη κυβέρνηση επί 8 χρόνια (από τον Οκτώβριο του 1981 και τη θριαμβευτική του νίκη) και ο Τσοβόλας παρέμενε σταθερά όλο αυτό το διάστημα στο υπουργείο Οικονομικών, ως υφυπουργός (1981-1984), αναπληρωτής υπουργός (1984-1985) και υπουργός την περίοδο 1985-1989. Ήταν ιδιαίτερα δημοφιλής χάρη στις φιλολαϊκές πολιτικές που εφάρμοσε, ωστόσο, μπόρεσε να κάνει πολιτική παροχών μόνο μετά το 1987, όταν απομακρύνθηκε από την κυβέρνηση ο υπουργός Εθνικής Οικονομίας Κώστας Σημίτης, που από το 1985 είχε εφαρμόσει το σταθεροποιητικό πρόγραμμα λιτότητας, προς αποφυγή του δημοσιονομικού εκτροχιασμού.. Το «Τσοβόλα δωσ’ τα όλα» που εκστομίσθηκε από τον Ανδρέα Παπανδρέου σε μια προεκλογική ομιλία στο Περιστέρι δυο μήνες πριν τις εθνικές εκλογές, θεωρήθηκε το σύνθημα για το τέλος της τριετούς λιτότητας. Εκείνο το διάστημα, τα προβλήματα στην οικονομία σε συνδυασμό με το σκάνδαλο Κοσκωτά είχαν προκαλέσει πολιτική φθορά στην κυβέρνηση του ΠΑΣΟΚ, που την πρώτη τετραετία του στην εξουσία (1981-1985) είχε δώσει αυξήσεις σε μισθούς και συντάξεις, πολλά επιδόματα, είχε κάνει διορισμούς αλλά και πολλές κρατικοποιήσεις (μεταξύ τους και η δημιουργία του ΕΣΥ με την κρατικοποίηση πολλών ιδιωτικών νοσοκομείων). Στη δεύτερη τετραετία υιοθετήθηκε σφιχτή οικονομική πολιτική με τσάρο της Οικονομίας, τον Κώστα Σημίτη, ο οποίος εφάρμοσε το λεγόμενο «πρόγραμμα σταθερότητας», που περιελάμβανε μεταξύ άλλων μείωση σε μισθούς και συντάξεις, ιδιωτικοποιήσεις και παροχή κινήτρων για προσέλκυση ξένων επενδύσεων, προκαλώντας τη λαϊκή δυσαρέσκεια. Τον Νοέμβριο του 1987 ο Ανδρέας Παπανδρέου ανακοίνωσε ότι το «πρόγραμμα σταθερότητας» έληξε και ακολούθησε η  άμεση παραίτηση του Κώστα Σημίτη. Στη συνέχεια αναλαμβάνει ο Δημήτρης Τσοβόλας που προχώρησε σε σειρά μέτρων για την ενίσχυση του εισοδήματος των νοικοκυριών. Πολιτικοί αντίπαλοι του Ανδρέα Παπανδρέου είχαν αναφέρει ότι ο πρόεδρος του ΠΑΣΟΚ είχε κάνει μια ύστατη προσπάθεια να κερδίσει τις εκλογές του 1989 με νέες παροχές, κάτι που, όπως είπαν, αποτυπώνεται στην ιστορική φράση «Τσοβόλα δώστα όλα». Ο ίδιος ο Δημήτρης Τσοβόλας πάντως, είχε  δώσει μια τελείως διαφορετική εκδοχή της διαβόητης  φράσης. Υποστήριξε ότι δεν είχε καμία σχέση με παροχές, αλλά με τη μάχη για τη δικαίωση της παράταξης σε ότι αφορούσε το σκάνδαλο Κοσκωτά.  «Ήμουν δημοφιλής γιατί έδινα μάχη κατά της σκευωρίας για την εμπλοκή μας στο σκάνδαλο Κοσκωτά. Ο Ανδρέας συνήθιζε να διαλέγεται με τον λαό στις συγκεντρώσεις και μόλις άκουσε το όνομα “Τσοβόλας”, απάντησε “Τσοβόλα δώσ’ τα όλα”, εννοώντας ότι πρέπει να τα δώσουμε όλα στη μάχη για την αλήθεια», έχει δηλώσει σε συνέντευξη του στην «Καθημερινή» ο πρώην υπουργός Οικονομικών. Διαβάστε ακόμη Οικονομικό επιτελείο: Κίνητρα για συγχωνεύσεις επιχειρήσεων και αύξηση της απασχόλησης των γυναικών Χρυσός: Σταθεροποιείται παρά την αυξημένη ένταση στη Μέση Ανατολή (γράφημα) Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Ισπανία: Χιλιάδες κάτοικοι διαδήλωσαν στα Κανάρια Νησιά κατά του μαζικού τουρισμού (tweet) | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Χιλιάδες άνθρωποι διαδήλωσαν σήμερα στην Τενερίφη κατά του μαζικού τουρισμού, ζητώντας από τις αρχές του ισπανικού νησιού να προχωρήσουν σε προσωρινούς περιορισμούς στις αφίξεις τουριστών, για να ανακόψει την ραγδαία άνοδο των βραχυπρόθεσμων ενοικιάσεων θερινών κατοικιών και της κατασκευής ξενοδοχείων που αυξάνουν το κόστος στέγασης για τους κατοίκους. Κρατώντας πλακάτ που έγραφαν «Άνθρωποι ζουν εδώ» και «Δεν θέλουμε να δούμε το νησί μας να πεθάνει», διαδηλωτές καλούσαν για αλλαγές στην τουριστική βιομηχανία που αντιπροσωπεύει το 35% του ΑΕΠ στο αρχιπέλαγος των Καναρίων Νήσων. 🔴Canarias se planta con manifestaciones multitudinarias contra el turismo masivo https://t.co/3TDiqoKd9Z — EL PAÍS (@el_pais) April 20, 2024  «Αυτό δεν είναι ένα μήνυμα κατά του τουρίστα, αλλά ενάντια σε ένα τουριστικό μοντέλο που δεν ωφελεί αυτή τη γη και πρέπει να αλλάξει», είπε ένας από τους διαδηλωτές στο Reuters κατά τη διάρκεια της πορείας στην πρωτεύουσα της Τενερίφης, Σάντα Κρουθ ντε Τενερίφε. Μικρότερες πορείες πραγματοποιήθηκαν σε άλλα μέρα στο νησιωτικό σύμπλεγμα και σε άλλες ισπανικές πόλεις. Όλες οργανώθηκαν από περίπου δώδεκα περιβαλλοντικές οργανώσεις ενόψει της περιόδου αιχμής των θερινών διακοπών. Οι οργανώσεις υποστηρίζουν ότι οι τοπικές αρχές θα πρέπει να περιορίσουν προσωρινά τον αριθμό των επισκεπτών για να μετριάσουν την πίεση στο περιβάλλον, τις υποδομές και το απόθεμα κατοικιών των νησιών και να περιορίσουν τις αγορές ακινήτων από ξένους. «Οι αρχές πρέπει να σταματήσουν αμέσως αυτό το διεφθαρμένο και καταστροφικό μοντέλο που εξαντλεί τους πόρους και κάνει την οικονομία πιο επισφαλή. Οι Κανάριοι Νήσοι έχουν όρια και η υπομονή των ανθρώπων επίσης», δήλωσε στο Reuters ο Αντόνιο Μπουλόν, ένας από τους διοργανωτές της διαδήλωσης. Το αρχιπέλαγος των 2,2 εκατομμυρίων κατοίκων επισκέφθηκαν σχεδόν 14 εκατομμύρια ξένοι τουρίστες το 2023, σε μια αύξηση 13% συγκριτικά με 2022, σύμφωνα με επίσημα στοιχεία. Οι τοπικές αρχές ανησυχούν για τις επιπτώσεις που έχει ο αυτός ο υπερτουρισμός στους κατοίκους. Ένα προσχέδιο νόμου που αναμένεται να ψηφιστεί φέτος, το οποίο αυστηροποιεί τους κανόνες για τις βραχυπρόθεσμες ενοικιάσεις, έρχεται μετά από διαμαρτυρίες των κατοίκων που δεν μπορούν να ανταπεξέλθουν οικονομικά στο κόστος στέγασης. Ο πρόεδρος των Καναρίων Νήσων Φερνάντο Κλαβίχο δήλωσε την Παρασκευή ότι αισθάνεται «περήφανος» που η περιοχή είναι ένας κορυφαίος ισπανικός τουριστικός προορισμός, αλλά αναγνώρισε ότι χρειάζονται περισσότεροι έλεγχοι καθώς ο κλάδος συνεχίζει να αναπτύσσεται. «Δεν μπορούμε να συνεχίσουμε να εθελοτυφλούμε. Αν συνεχίσουμε να αγνοούμε το πρόβλημα, τα ξενοδοχεία θα συνεχίσουν να ανοίγουν χωρίς κανέναν έλεγχο» είπε σε συνέντευξη Τύπου. Διαβάστε ακόμη Υπέρβαση στόχων και «χρυσά» έσοδα για τις εταιρείες πληροφορικής – Οι προβλέψεις για νέα ρεκόρ (pic) Η ιταλική οικονομία είναι ο νέος αδύναμος κρίκος – Γιατί δεν ισχύει πλέον το… «ούνα φάτσα, ούνα ράτσα» Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "ΟΣΕ: Αναδιάρθρωση του ΔΣ – Νέος μεταβατικός Πρόεδρος ο Γιάννος Γραμματίδης | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Σε αναδιάρθρωση του διοικητικού συμβουλίου προχώρησε η γενικής συνέλευσης του Οργανισμού Σιδηροδρόμων Ελλάδος (Ο.Σ.Ε.), στην οποία συμμετέχουν ο υπουργός Εθνικής Οικονομίας και Οικονομικών, Κωστής Χατζηδάκης και ο υπουργός Υποδομών και Μεταφορών, Χρήστος Σταϊκούρας, εκπροσωπώντας το Ελληνικό Δημόσιο, μοναδικό μέτοχο της εταιρείας. Τα νέα μέλη είναι τα ακόλουθα: Οπως επισημαίνεται σε σχετική ανακοίνωση, η επιλογή των προσώπων για την κάλυψη των θέσεων του νέου ΔΣ πληροί συγκεκριμένα κριτήρια που ακολουθούν τις αρχές της εταιρικής διακυβέρνησης, την εμπειρία σε θέσεις ευθύνης, την ελεγκτική, αλλά και την ποσόστωση των φύλων. Ο κ. Γιάννος Γραμματίδης είναι δικηγόρος, με εξειδίκευση στο ιδιωτικό και δημόσιο διεθνές δίκαιο. Είναι επίτιμος Πρόεδρος του Ελληνοαμερικανικού Εμπορικού Επιμελητηρίου και διαθέτει πολυετή εμπειρία σε Διοικητικά Συμβούλια Τραπεζών και Επιμελητηρίων. Η κα Χριστίνα Βασιλοπούλου είναι δικηγόρος, εξειδικεύεται στο αστικό δίκαιο, στο ευρωπαϊκό και συγκριτικό δίκαιο, με εμπειρία στην εταιρική διακυβέρνηση, τη συμβουλευτική επιχειρήσεων και την προστασία των καταναλωτών. Ο κ. Βασίλης Γιαννακουλόπουλος είναι οικονομολόγος, ορκωτός ελεγκτής – λογιστής, διαθέτει πολυετή εμπειρία στην παροχή ελεγκτικών υπηρεσιών και στην εκτίμηση κινδύνων, καθώς και στην επιχειρηματική ανάλυση και συμβουλευτική. Η κα Αντιγόνη Παπαγγελοπούλου είναι δικηγόρος με εμπειρία στο δίκαιο ανταγωνισμού, στο εμπορικό δίκαιο και σε θέματα που αφορούν κανόνες συμμόρφωσης, ενώ έχει εκπροσωπήσει εταιρείες σε πολυεθνικά επιχειρηματικά περιβάλλοντα. Ο κ. Ιωάννης Πετρόπουλος είναι οικονομολόγος και στρατηγικός σύμβουλος επιχειρήσεων, με εμπειρία στον τραπεζικό και χρηματοοικονομικό κλάδο, ειδικά στον τομέα των χρηματοδοτήσεων. Διαβάστε ακόμη Τι φοβίζει τον Απόστολο Βακάκη και η μεταβλητή για τη μερισματική πολιτική της Jumbo Τι λέει ο Σταν (στο ΜΜ) για τις εκλογές και για την πιο Δεξιά (της ΝΔ), ο Κ.Μ, τα βαφτίσια και η μπάλα του μπάσκετ, τα δυο deals Helleniq Energy και Αttica Group, ο Βακάκης και η ντόλτσε βίτα στη Φλόριντα Φόβοι για ενεργειακή κρίση εξαιτίας της σύγκρουσης Ισραήλ – Ιράν  Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ   Copyright © 2024 Newmoney"
    },
    {
        "title": "τιμολόγια ρεύματος | newmoney",
        "body": "ΕΠΙΚΟΙΝΩΝΙΑ Τα βασικά χαρακτηριστικά του νέου Εργαλείου Σύγκρισης Τιμών Βασική αιτία της υποχώρησης των τιμών είναι η αποκλιμάκωση της διεθνούς τιμής του φυσικού αερίου κάτω από τα 30 ευρώ ανά μεγαβατώρα ενώ κατά την αντίστοιχη περίοδο πέρυσι η τιμή κυμαινόταν στα 50 ευρώ Τα πράσινα τιμολόγια ανακοινώνονται την 1η κάθε μήνα και οι καταναλωτές έχουν την δυνατότητα να αλλάζουν προμηθευτή ή τιμολόγιο χωρίς πέναλτι Από 8 λεπτά έως 11,5 η τιμή της κιλοβατώρας, με αναπροσαρμογές στην εμπορική πολιτική - Αναλυτικά όλες οι χρεώσεις από τους προμηθευτές ενέργειας Οι ανακοινώσεις από όλες τις εταιρείες για τα «πράσινα» τιμολόγια Στα 10,8 σεντς ανά κιλοβατώρα η μείωση στο πράσινο τιμολόγιο - Στα 8,037 σεντς ανά κιλοβατώρα η μείωση στο νυχτερινό Το ύψος της τελικής τιμής για τον Φεβρουάριο θα καθορισθεί με βάση και την πορεία των τιμών τις επόμενες ημέρες Ποιο χρώμα τιμολογίου είναι το φθηνότερο ΦΟΡΤΩΣΗ ΠΕΡΙΣΣΟΤΕΡΩΝ Copyright © 2024 Newmoney"
    },
    {
        "title": "Belem: Το πλοίο-μύθος μεταφέρει την Ολυμπιακή Φλόγα στο Παρίσι | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Το τρικάταρτο σκαρί που θα μεταφέρει -για πρώτη φορά στην ιστορία διά θαλάσσης- την ολυμπιακή φλόγα από το λιμάνι του Πειραιά σε εκείνο της Μασσαλίας έχει κοινή μοίρα με τους σύγχρονους Ολυμπιακούς Αγώνες. Το Belem όχι μόνο έκανε το παρθενικό ταξίδι του από τη Νάντη στο Μπελέμ της Βραζιλίας το 1896, τη χρονιά δηλαδή που αναβίωσαν οι Αγώνες, αλλά κατάφερε 128 χρόνια μετά να διασχίζει θάλασσες και ωκεανούς υπερήφανο, έχοντας περάσει μέσα από αντιξοότητες, φυσικές καταστροφές, δύο παγκόσμιους πολέμους, κοντολογίς Κύκλωπες και Λαιστρυγόνες. Δεν είναι διόλου παράξενο λοιπόν που οι Γάλλοι αποφάσισαν να αξιοποιήσουν και να επιστρατεύσουν ένα σύμβολο της ιστορίας τους, τώρα που οι Ολυμπιακοί Αγώνες επιστρέφουν ακριβώς έναν αιώνα μετά την πρώτη διοργάνωσή τους στη Γαλλία. Αλλωστε το υγρό στοιχείο θα έχει κυρίαρχη θέση στους Αγώνες του Παρισιού, όπως μαρτυρά η απόφαση της οργανωτικής επιτροπής να πραγματοποιήσει την τελετή έναρξης όχι σε κάποιο στάδιο αλλά μέσα και κατά μήκος του Σηκουάνα. Το Belem, που πήρε το όνομά του από το πρώτο λιμάνι-αγκυροβόλιό του στον βορρά της Βραζιλίας, θα αποπλεύσει στις 27 Απριλίου από το λιμάνι του Πειραιά -θα είναι μάλιστα ανοιχτό στο κοινό και επισκέψιμο στις 24, 25 & 26 Απριλίου- για να μεταφέρει την ολυμπιακή φλόγα στη Μασσαλία, μια πόλη που υπενθυμίζεται πως ιδρύθηκε ως ελληνική αποικία και να δώσει έτσι το σύνθημα για τις 100 ημέρες εορτασμού των Ολυμπιακών και Παραολυμπιακών Αγώνων στη χώρα. Για τους Γάλλους, αυτός ο διάπλους της Μεσογείου συμβολίζει μια περίφημη σύνδεση της χώρας που γέννησε το ολυμπιακό ιδεώδες με τη χώρα που πρόσφερε στην ανθρωπότητα τον Διαφωτισμό. Τη φλόγα θα συνοδεύει ένα πλήρωμα 15 νεαρών Γάλλων, τους οποίους η οργανωτική επιτροπή επέλεξε με άξονα και κριτήριο τη διαφορετικότητα και τη συμπερίληψη. Ολοι τους θα έχουν το προνόμιο και την ευκαιρία να γίνουν μέρος της ιστορίας ενός σκάφους, που είναι τόσο σημαντικό για τη Γαλλία, ώστε το 2012 το έστειλαν έως τον Τάμεση για να συμμετάσχει στους εορτασμούς του Διαμαντένιου Ιωβηλαίου της αείμνηστης Βασίλισσας Ελισάβετ. Ηταν ζήτημα γοήτρου. Το ιστορικό ιστιοφόροΤο περίφημο και εσχάτως υπετροφικά διάσημο σκάφος χτίστηκε στο ναυπηγείο Dubigeon της Νάντης μέσα σε έξι μήνες. Το 1896 ξεκίνησε τη μεταφορά εμπορευμάτων -κυρίως καφέ, ζάχαρης και σοκολάτας- από τη Βραζιλία και τα νησιά των Δυτικών Ινδιών στα γαλλικά λιμάνια. Μέσα σε λιγότερο από μία δεκαετία είχε καταφέρει να μεγεθύνει τη φήμη του όχι μόνο για τη συνέπεια στα δρομολόγια και τις παραδόσεις, αλλά κυρίως λόγω μιας θετικής προκατάληψης που ξεκίνησε να το ακολουθεί σαν υπνωτισμένο γλαροπούλι. Το 1902 το Μπελέμ ήταν ένα από τα ελάχιστα πλοία που έμεινε αλώβητο έπειτα από την έκρηξη του ηφαιστείου στο όρος Πελέ της Μαρτινίκας. Οι ναυτικοί θεώρησαν καλό οιωνό αυτή τη μάλλον συμπτωματική σωτηρία -λέγεται πως απλώς ο καπετάνιος δεν έβρισκε ελεύθερο χώρο να αράξει στο λιμάνι και έτσι παρέμεινε στα ανοιχτά- και προσέδωσαν στο σκαρί σχεδόν μεταφυσικές ιδιότητες. Ομως ακόμα κι αυτές δεν ήταν αρκετές για να το σώσουν από τον ανταγωνισμό με τα μεγαλύτερα και πιο γρήγορα μηχανοκίνητα πλοία της εποχής που έφερε τελικά τον μαρασμό του. Ως από μηχανής θεός εμφανίστηκε ο δεύτερος Δούκας Γκρόβενορ, ένας πολυμαθής, φιλοπερίεργος και κυρίως πάμπλουτος τύπος, ο οποίος αποφάσισε να αγοράσει το σκάφος από τους Γάλλους, να το εφοδιάσει με μηχανές και να το χρησιμοποιήσει για τα ταξίδια αναψυχής του. Στα χέρια του Χιου Γκρόβενορ το Belem μεταμορφώθηκε από εμπορικό πλοίο σε πολυτελές -για τα μέτρα της εποχής- yacht και άλλαξε όνομα. Πλέον όλοι θα το γνώριζαν ως Fantome II. Αλλά και οι εξωφρενικά εύποροι άνθρωποι κάποια στιγμή βαριούνται τα καινούργια τους παιχνίδια. Ετσι, από τα χέρια του Βρετανού αριστοκράτη το σκάφος πέρασε το 1923 σε εκείνα του Ιρλανδού επιχειρηματία Αρθουρ Ερνεστ Γκίνες – ναι, της ομώνυμης, ξακουστής ζυθοποιίας.  Ως άλλος ήρωας του Ιουλίου Βερν, ο Γκίνες, έβαλε στόχο να κάνει τον γύρο του κόσμου με το εντυπωσιακό σκαρί. Οπερ και εγένετο σε κάτι περισσότερο από έναν χρόνο. Το Belem παρέμεινε στην ιδιοκτησία του Γκίνες μέχρι τον θάνατό του το 1949. Δύο χρόνια μετά οι κληρονόμοι του αποφάσισαν να ενδώσουν στην οικονομική προσφορά του Ιταλού μπίζνεσμαν Βιτόριο Κίνι κι έτσι το ιστορικό σκάφος έβαλε πλώρη για τη Βενετία. Ο Κίνι, επιστήθιος φίλος του κόμη Τζουζέπε Βόλπι, δηλαδή του ιδρυτή του Φεστιβάλ Βενετίας, συντετριμμένος από τον θάνατο του γιου του σε αεροπορικό δυστύχημα, αποφάσισε να εντάξει το Belem, στο οποίο εν τω μεταξύ έδωσε το όνομα του εκλιπόντος, δηλαδή Τζόρτζιο, σε ένα πλέγμα κοινωνικών δράσεων και αγαθοεργιών που δημιούργησε με επίκεντρο το νησάκι Σαν Τζόρτζιο Ματζιόρε, έναντι της πλατείας του Αγίου Μάρκου. Το γαλλικό σκαρί χρησιμοποιήθηκε για σχεδόν δύο δεκαετίες για τα εκπαιδευτικά ταξίδια νέων Ιταλών που σπούδαζαν στις ναυτικές ακαδημίες της χώρας. Ο θάνατος του Κίνι το 1977 ενεργοποίησε τις διαδικασίες για τη μεταπώλησή του. Εν τω μεταξύ οι Γάλλοι είχαν εντοπίσει την ύπαρξη του σκάφους ήδη από το 1970 και με δεδομένο πως ήταν το μοναδικό στο είδος του που είχε διασωθεί στον χρόνο έκαναν ό,τι περνούσε από την τσέπη τους για να το αποκτήσουν. Τον Δεκαπενταύγουστο του 1979 η Βενετία αποχαιρέτησε ένα σκάφος που αποτελούσε πια σάρκα από τη σάρκα της και το Belem, που ξαναπήρε το αρχικό όνομά του, ξεκίνησε το νόστο του προς τη Νάντη. Αγοραστής του ήταν η γαλλική τράπεζα Caisses d’ Epargne, που ανέθεσε την ευθύνη για το σκάφος σε ένα ίδρυμα που δημιουργήθηκε γι’ αυτόν ακριβώς τον σκοπό.  Φυσικά, η διαδικασία της συντήρησης και της αναπαλαίωσής του αποδείχτηκε και πολύπλοκη και πολυδάπανη. Μάλιστα, προκειμένου οι Γάλλοι να συνδεθούν ξανά με ένα λησμονημένο κομμάτι της ναυτικής ιστορίας τους και να ευαισθητοποιηθούν σχετικά με την ανακατασκευή του, το Belem μεταφέρθηκε το 1981 στον Σηκουάνα, δύο βήματα από το άλλο σύμβολο της γαλλικής πρωτεύουσας, τον Πύργο του Αϊφελ, και οι εργασίες αποφασίστηκε να πραγματοποιηθούν εκεί. Τρία χρόνια μετά ανακηρύχθηκε σε ιστορικό μνημείο και το 1987 ήταν ξανά έτοιμο να δαμάσει τα κύματα.Από τότε έως σήμερα αξιοποιείται ως μουσείο, αλλά παραμένει και ενεργό ως εκπαιδευτικό σκάφος. Μάλιστα, μόλις πέρσι πέρασε μια θηριώδη διαδικασία συντήρησης, ώστε να είναι έτοιμο ίσως για το πιο σημαντικό -σίγουρα το πιο φωτογενές- ταξίδι της εκατοντάχρονης και πλέον ζωής του. Αυτό της μεταφοράς της ολυμπιακής φλόγας στην πατρίδα του. Το ταξίδι του Belem μπορεί να παρακολουθεί κανείς ζωντανά από τις 27 Απριλίου εδώ: https://olympics.com/en/paris-2024/olympic-torch-relay/map?slug=mediterranean-crossing www.fondationbelem.com Copyright © 2024 Newmoney"
    },
    {
        "title": "Adidas: Αυτά τα μοντέλα της εκτοξεύουν τις πωλήσεις | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Με το βλέμμα στραμμένο στην αύξηση κερδών βρίσκεται η Adidas, σύμφωνα με τους τελευταίους στόχους που ανακοίνωσε. Πιο συγκεκριμένα, η γερμανική εταιρεία αθλητικών ειδών υπολογίζει ότι τα λειτουργικά της κέρδη θα ανέλθουν σε περίπου 700 εκατομμύρια ευρώ έναντι προηγούμενου στόχου 500 εκατομμυρίων ευρώ. Ωστόσο εξακολουθεί να υπολείπεται της μέσης εκτίμησης των αναλυτών για 871 εκατομμύρια ευρώ, μεταδίδει το Bloomberg.  Ο Διευθύνων Σύμβουλος της εταιρείας, Bjorn Gulden, προσπαθεί να την βάλει σε μια τροχιά ταχείας ανάπτυξης και να μειώσει τη διαφορά με το Νο1 της βιομηχανίας αθλητικών ειδών Nike. Ο Νορβηγός CEO επιδιώκει σταθερή επέκταση τόσο στις πωλήσεις όσο και στα κέρδη τα επόμενα χρόνια μετά τα προβλήματα που αντιμετώπισε η Adidas την περίοδο της πανδημίας, όταν η ζήτηση πάγωσε στην Κίνα. Η Adidas βασίστηκε, επίσης σε υπερβολικό βαθμό στη συνεργασία με τον Ye, η οποία απέβη ζημιογόνος όταν ο τελευταίος προέβη σε προσβλητικές δηλώσεις. Η δυναμική της εταιρείας πλέον είναι άμεσα συνδεδεμένη με τα casual υποδήματα, με την έκρηξη σε κλασικά μοντέλα όπως το Samba και το Gazelle. Υπάρχει επίσης συνεχής ζήτηση για τα αμφιλεγόμενα Yeezy. Ο Gulden θέλει να ολοκληρώσει την πώληση του αποθέματος Yeezy το 2024, το οποίο υπολογίζει ότι δεν θα φέρει στην εταιρεία πάνω από 200 εκατ. ευρώ. Η Adidas ανέφερε έσοδα 5,5 δισ. ευρώ το πρώτο τρίμηνο, ξεπερνώντας τα 5,3 δισ. ευρώ που υπολόγιζαν οι αναλυτές. Υπό τον Gulden, ο οποίος ανέλαβε τα ηνία τον Ιανουάριο του 2023, η μετοχή της Adidas έχει εκτοξευτεί κατά 25% το περασμένο έτος ενώ της Nike έχει υποχωρήσει 26%, καθώς επηρεάστηκε από τη μείωση της ζήτησης για ογκώδη αθλητικά παπούτσια μπάσκετ και την κριτική ότι κινείται πολύ αργά στην παραγωγή νέων προϊόντων. Διαβάστε ακόμη  Οι επιβάτες ψήφισαν: Αυτά είναι τα 10 καλύτερα αεροδρόμια του 2024 Μπλόκο στο «shrinkflation» βάζει η Γαλλία – Τι ορίζουν οι νέες εντολές προς τα σούπερ μάρκετ (tweet) Πλειστηριασμοί: Ποια ακίνητα – φιλέτα στο Κολωνάκι και στο ιστορικό κέντρο… μοσχοπουλήθηκαν Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "MYTILINEOS | newmoney",
        "body": "ΕΠΙΚΟΙΝΩΝΙΑ Η Mytilineos κατέχει ποσοστό 3,3640% του συνόλου των μετοχών της Η εταιρεία σκοπεύει να διατηρήσει την διαπραγμάτευσή της στην Ελλάδα ακόμη και μετά την ένταξή της στο Λονδίνο, αναφέρει το βρετανικό μέσο Σκοπός της επίσκεψης όπως ανακοίνωσε η εταιρεία ήταν να ενημερωθούν για τη βιομηχανική παραγωγή αλουμίνας και αλουμινίου και τις δυνατότητες παραγωγής σπάνιων γαιών και κρίσιμων υλικών για την ενεργειακή μετάβαση Τι αναφέρει το update report στον απόηχο της στρατηγικής συμφωνίας με τη ΔΕΗ Η συμφωνία των 2 GW που εξασφαλίζει ηγετική παρουσία στην ΝΑ Ευρώπη με ένα από τα μεγαλύτερα πράσινα χαρτοφυλάκια - Η εδραίωση στην Ρουμανία με την μετονομασία της Enel σε PPC, η είσοδος σε Ιταλία και Βουλγαρία και το «μπάσιμο» στην παρθένα αγορά της Κροατίας  Η αξία της συμφωνίας υπολογίζεται σε έως €2 δισ. με ορίζοντα υλοποίησης τα επόμενα τρία χρόνια - Ανάπτυξη και κατασκευή φωτοβολταϊκών έργων σε Ιταλία, Βουλγαρία, Κροατία και Ρουμανία - Τι ανακοίνωσαν οι δύο εταιρείες Πώς η Κηφισίας μετατράπηκε σε βασίλειο της ΓΕΚ ΤΕΡΝΑ - Ο ρόλος του Ελληνικού και το ενδιαφέρον της ΜΥΤILINEOS για τους ουρανοξύστες και τα malls - Oι μεγάλες εργολαβίες Intrakat και ΑΒΑΞ Το έργο για τη μονάδα ισχύος 560 MW αναμένεται να ολοκληρωθεί το δεύτερο τρίμηνο του 2027 - Στα €250 εκατ. περίπου η σύμβατική τιμή για την ελληνική εταιρία ΦΟΡΤΩΣΗ ΠΕΡΙΣΣΟΤΕΡΩΝ Copyright © 2024 Newmoney"
    },
    {
        "title": "Performance Technologies | newmoney",
        "body": "ΕΠΙΚΟΙΝΩΝΙΑ Οι «παίκτες» που πρωταγωνιστούν στην αγορά, τα πρόσωπα και οι υψηλές επιδόσεις. Τι δείχνουν τα μέχρι στιγμής αποτελέσματα, εισηγμένων και μη, ομίλων του ταχέως αναπτυσσόμενου κλάδου Στα Digital Finance Awards 2024 Όσο αυξάνονται οι κίνδυνοι από το κυβερνοέγκλημα για χιλιάδες επιχειρήσεις, ανεβαίνουν και οι δαπάνες τους στον κλάδο του Cyber Security - Τι δείχνουν οι έρευνες  «Ξεκινάμε τη συνεργασία μας με την Dataphoria, την πρώτη πλατφόρμα Analytics-as-a-Service στην Ελλάδα που είναι αφιερωμένη στη βιωσιμότητα», αναφέρει η εταιρεία σε ανακοίνωση «Η εταιρεία μεγαλώνει και αυξάνει τις χρηματοδοτικές της ανάγκες. Χρειάζεται να έχει ανοικτές όλες τις πιθανές πηγές χρηματοδότησης», ανέφερε ο CEO της εισηγμένης Διονύσης Χιντζίδης στη χθεσινή ιστορική Γ.Σ.  Η Εκτακτη Γενική Συνέλευση θα πραγματοποιηθεί στις 31/1 Τέλος του μήνα καλείται η ΓΣ της Performance Technologies να εγκρίνει τη μετάβαση της εταιρείας από την Εναλλακτική στην Κύρια Αγορά - Αναμονή για τη Real Consulting ΦΟΡΤΩΣΗ ΠΕΡΙΣΣΟΤΕΡΩΝ Copyright © 2024 Newmoney"
    },
    {
        "title": "Η κλιματική αλλαγή θα μας κάνει φτωχότερους | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Ήταν Απρίλιος του 2019 όταν μελέτη του πανεπιστημίου του Στάνφορντ παρουσίαζε τις οικονομικές συνέπειες της κλιματικής αλλαγής. Από την έρευνα του Αμερικανού περιβαλλοντολόγου Νόα Ντίφενμπο που δημοσιεύθηκε στο Proceedings of the National Academy of Sciences, προέκυπτε ότι η υπερθέρμανση του πλανήτη είχε εντείνει την οικονομική ανισότητα. Αναλυτικότερα, η έκθεση ανέφερε πως από τη δεκαετία του 1960 οι χώρες με χαμηλότερο εισόδημα είχαν γίνει ακόμα φτωχότερες, κάτι που δε θα συνέβαινε αν δεν είχε μεσολαβήσει η σημαντική αύξηση της μέσης θερμοκρασίας και οι συνέπειες αυτού του φαινομένου. Αντιθέτως, οι πλούσιες – για την εποχή- χώρες είχαν γίνει πλουσιότερες. Ακριβώς πέντε χρόνια μετά, μία νέα έρευνα από το Ινστιτούτο Ερευνών των Κλιματικών Επιπτώσεων στο Πότσνταμ και το Ερευνητικό Ινστιτούτο για τα Παγκόσμια Κοινά και την Κλιματική Αλλαγή στο Βερολίνο επιβεβαιώνει τη θεωρία του Ντίφενμπο. Οι ερευνητές Μαξιμίλιαμ Κοτζ, Άντερς Λέβερμαν και Λεονί Βενζ στην έκθεσή τους που δημοσιεύθηκε στο περιοδικό Nature, μελέτησαν τα δεδομένα από 1.600 διαφορετικές περιοχές τα τελευταία 40 χρόνια για να προβλέψουν τις οικονομικές ζημίες από τη μεταβολή της θερμοκρασίας και τις βροχοπτώσεις, όπως και από τα ακραία καιρικά φαινόμενα. Προκύπτει, λοιπόν, ότι το παγκόσμιο εισόδημα θα παρουσιάσει μείωση της τάξης του 19% μέσα στα επόμενα 26 χρόνια. Μάλιστα, αυτό αναμένεται να συμβεί ανεξάρτητα από τους στόχους των κρατών για περιορισμό των εκπομπών του διοξειδίου του άνθρακα. Ο οικονομικός αντίκτυπος, λοιπόν, κρίνεται αναπόφευκτος, καθώς η ζημία θα υπερβεί κατά 6 φορές τις δαπάνες για τον μετριασμό της υπερθέρμανσης. Μάλιστα, εκτιμούν ότι οι απώλειες θα είναι μεγαλύτερες για τις περιοχές σε χαμηλότερα γεωγραφικά πλάτη και χαμηλότερο εισόδημα -με τα σημερινά δεδομένα. Παρ’όλα αυτά, υπάρχει ακόμα ψήγμα ελπίδας καθώς οι επιστήμονες αναφέρουν πως αν ληφθούν άμεσα μέτρα για τη μείωση της κλιματικής αλλαγής, θα μπορούσε να αναχαιτιστεί ένα ποσοστό ζημίας μακροπρόθεσμα. «Οι επιπτώσεις αυτές είναι αναπόφευκτες με την έννοια ότι δεν παραμείνουν στο ίδιο επίπεδο όποιο σενάριο σχετικά με τις εκπομπές διοξειδίου επικρατήσει μέχρι το 2049», δήλωσαν στο CNN οι Κοτζ και Βενζ. Σχόλιο για τη σύνδεση κλιματικής αλλαγής και οικονομίας έκανε και ο Ντίφενμπο, καθηγητής και περιβαλλοντικός ερευνητής στο Πανεπιστήμιο του Στάνφορντ πλέον, ο οποίος ανέφερε πως οι οικονομικές ζημιές από την κλιματική αλλαγή θα πάρουν διαφορετικές μορφές. Από τη μία τα ακραία καιρικά φαινόμενα θα προκαλέσουν δαπάνες για την επισκευή κατοικιών και δομών που έχουν υποστεί καταστροφή και από την άλλη η αυξημένη θερμοκρασία ενδέχεται να επηρεάσει τη γεωργία, την παραγωγικότητα στην εργασία, ακόμα και τη γνωστική ικανότητα των ανθρώπων. Παράλληλα, μπορεί να εκπονούνται σχέδια για την αντιμετώπιση της κλιματικής αλλαγής, όπως ο περιορισμός της χρήσης ορυκτών καυσίμων, ή η ανάπτυξη τεχνολογίας για το «φιλτράρισμα» του άνθρακα από τον αέρα, ωστόσο βραχυπρόθεσμα το τίμημα της περιβαλλοντικής κρίσης είναι ήδη υψηλό αφού υπερβαίνει το κόστος των προσπαθειών για την επίλυση του ζητήματος. Αναλυτικότερα, υπολογίζεται ότι στα πλαίσια της Συμφωνίας του Παρισιού για το κλίμα θα δαπανηθούν παγκοσμίως 6 τρισ. δολάρια έως το 2050, σε σύγκριση με την εκτιμώμενη από τη μελέτη οικονομική ζημία που αγγίζει τα 38 τρισ. δολάρια. Εντούτοις, το οικονομικό πλήγμα δε θα είναι ομοιόμορφο, αφού σύμφωνα με τον Ντίφενμπο «υπάρχουν σαφείς ενδείξεις ότι οι φτωχοί πλήττονται περισσότερο και αυτό είναι πιθανό να συμβεί ξανά εξαιτίας της υπερθέρμανσης», ακόμα και με μικρό ποσοστό αύξησης του φαινομένου. Στη Βόρεια Αμερική και την Ευρώπη αναμένεται μέση μείωση του εισοδήματος κατά 11% τα επόμενα 26 χρόνια, ενώ σε Νότια Ασία και Αφρική υπολογίζεται σε ποσοστό 22%. Όσο για Μεσόγειο και κεντρική Νότια Αμερική, οι μεταβολές στις ετήσιες βροχοπτώσεις αναμένεται να φέρουν ζημίες, ενώ οι σφοδρές καταιγίδες και τα ακραία φαινόμενα θα επιδράσουν αρνητικά όλες τις περιοχές.  Όπως τονίζουν οι ειδικοί, το μέγεθος των προβλεπόμενων οικονομικών ζημιών υπερβαίνει τις προηγούμενες εκτιμήσεις, εντούτοις εκτιμούν πως η προσαρμογή των μέτρων για την αντιμετώπιση της κλιματικής αλλαγής μπορεί να αποτελέσει ευκαιρία για μείωση των ζημιών. Photo: Pixabay Διαβάστε ακόμη Η παγκόσμια οικονομία στη δίνη της απρόβλεπτης σύγκρουσης Ιράν – Ισραήλ Ανάλυση BBC: Ισραήλ – Ιράν: Ο μυστικός πόλεμος βγήκε από τις… σκιές Πλειστηριασμοί: Ποια ακίνητα – φιλέτα στο Κολωνάκι και στο ιστορικό κέντρο… μοσχοπουλήθηκαν Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Πληροφορική | newmoney",
        "body": "ΕΠΙΚΟΙΝΩΝΙΑ Οι «παίκτες» που πρωταγωνιστούν στην αγορά, τα πρόσωπα και οι υψηλές επιδόσεις. Τι δείχνουν τα μέχρι στιγμής αποτελέσματα, εισηγμένων και μη, ομίλων του ταχέως αναπτυσσόμενου κλάδου  Ξεκλειδώνει εξελίξεις η Entesoft - Ο χάρτης των νέων εξαγορών στον κλάδο και οι αναζητήσεις των ισχυρών «παικτών» σε διάφορα μέτωπα της αγοράς - Φεύγει από το Χρηματιστήριο η Entersoft – Στο 91% το Olympia Group - Entersoft: «Θα επιδιωχθεί η διαγραφή των μετοχών από το Χ.Α.» Το κόστος αυτής της \"κυβερνοασπίδας\" είχε υπολογισθεί τον περασμένο Απρίλιο από την Επιτροπή σε περισσότερα από 1 δισεκατομμύριο ευρώ, τα δύο τρίτα των οποίων θα χρηματοδοτηθούν από την ΕΕ Οι 45 εξαγορές από το 2021 και οι συμφωνίες ρεκόρ οι οποίες οδήγησαν στην ανατροπή των συσχετισμών σε μια ραγδαίως αναπτυσσόμενη αγορά στην Ελλάδα  Με τα επενδυτικά «ραντάρ» ανοικτά σε Ελλάδα και Ρουμανία για νέα deals. Το ρεκόρ της μετοχής και η απόφαση της Έκτακτης Γ.Σ. Τα έργα εκατοντάδων εκατ. ευρώ, η «πίτα» του business software, οι συνεργασίες στο εξωτερικό - Το ΧΑ και οι επενδυτές - Το νέο σερί εξαγορών και οι «μικροί» που… μεγαλώνουν ΦΟΡΤΩΣΗ ΠΕΡΙΣΣΟΤΕΡΩΝ Copyright © 2024 Newmoney"
    },
    {
        "title": "Πιλότοι «χορεύουν» στη σκιά της μεγαλύτερης έκλειψης ηλίου που έγινε ποτέ (pics) | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Δύο πιλότοι ακροβατικών συνεργάστηκαν με μια ομάδα φωτογράφων για να δημιουργήσουν μια μοναδική σειρά φωτογραφιών κατά τη διάρκεια της σπάνιας, ολικής έκλειψης στο Sulphur Springs του Τέξας. Η έκλειψη αυτή αποτελεί τη μεγαλύτερη και πιο ορατή (από τις ΗΠΑ) έκλειψη εδώ και 100 χρόνια. Για να γιορτάσει το πρόσφατο ουράνιο γεγονός, το Red Bull τράβηξε φωτογραφίες που «επισκίασαν» όλες τις άλλες. Αυτές οι μοναδικές εικόνες απαιτούσαν από τους πιλότους Kevin Coleman και Pete McLeod να πετάξουν σε παράλληλο σχηματισμό σε απόσταση μόλις ενός μέτρου μεταξύ τους, και σε ύψος 457 μέτρων στον ουρανό, ενώ οι διάσημοι φωτογράφοι Mason Mashon και Dustin Snipes τους φωτογράφιζαν από το έδαφος.  «Αυτή είναι μια από τις πιο δύσκολες φωτογραφίες που έχω προσπαθήσει ποτέ να τραβήξω», δήλωσε ο Mashon. «Υπάρχουν γνωστές ρυθμίσεις για να φωτογραφίσεις μια έκλειψη, αλλά όταν πρέπει να υπολογίσεις το ύψος των αεροπλάνων από το έδαφος για να καδράρεις τα αεροπλάνα άψογα με την έκλειψη, κατά τη διάρκεια της ολικότητας, είναι κάτι εντελώς διαφορετικό».  Για τον απαραίτητο συντονισμό, το μέλος της ομάδας της Red Bull Air Force Luke Aikins ήταν ο ενδιάμεσος στο έδαφος, ο οποίος βοηθούσε στην επικοινωνία των φωτογράφων και των πιλότων – λάμβανε οδηγίες από τους φωτογράφους τις οποίες στη συνέχεια έδινε απευθείας στους πιλότους. Στο τελευταίο post στο Instagram μπορείς να δεις μερικές ακόμα φωτογραφίες.  Ο Snipes πρόσθεσε: «Η επικοινωνία ήταν το κλειδί καθόλη τη φωτογράφιση. Συζητούσαμε συνεχώς πώς θέλαμε να μοιάζει η τελική εικόνα και ποιος ήταν ο καλύτερος τρόπος για να φέρουμε τα αεροπλάνα στην ιδανική θέση για να το πετύχουμε». Πιλότοι και φωτογράφοι είχαν μια μοναδική ευκαιρία να επωφεληθούν από ένα σπάνιο ουράνιο φαινόμενο και να συμμετάσχουν σε μια μοναδική πρόκληση. «Σε αντίθεση με την υψηλή αδρεναλίνη και τα ακροβατικά που έχω συνηθίσει, αυτό το project έχει να κάνει με την ακρίβεια και τον προγραμματισμό», είπε ο McLeod. «Τα καταφέραμε λόγω της εξαιρετικής ομαδικής δουλειάς που κάναμε όλοι και νιώθω φανταστικά που είμαι μέρος αυτής της ομάδας.» Διαβάστε ακόμη «Καμπάνες» έως και 60.000 ευρώ για τους αυθαίρετους της παραλίας Αλλάζουν όλα στην εφορία με κατάργηση εγγράφων, βιβλίων και παραδοσιακών ελέγχων Fly Over: Το μπλόκο του ΣτΕ και οι αβεβαιότητες του μεγάλου έργου   Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "H Nissan αλλάζει τα δεδομένα με νέο εργοστάσιο μπαταριών στερεάς κατάστασης | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Η Nissan παρουσίασε την κατασκευή ενός νέου πιλοτικού εργοστασίου για μπαταρίες στερεάς κατάστασης, με τα στελέχη να αποκαλούν την τεχνολογία «game changer» για τα ηλεκτρικά οχήματα επόμενης γενιάς. Αυτή τη στιγμή το κτίριο είναι κάτι περισσότερο από ένας λαβύρινθος ημιτελών τοίχων και αιωρούμενων αεραγωγών σε ένα παλιό, επανασχεδιασμένο εργοστάσιο κατεργασίας στο εκτεταμένο εργοστασιακό συγκρότημα της Nissan στη Γιοκοχάμα. Αλλά μέχρι τον επόμενο Μάρτιο, λέει η τρίτη μεγαλύτερη αυτοκινητοβιομηχανία της Ιαπωνίας, θα εγκατασταθεί υπερσύγχρονος εξοπλισμός παραγωγής και θα δοκιμαστούν  οι επαναστατικές μπαταρίες επόμενης γενιάς. Όπως δήλωσαν στελέχη κατά τη διάρκεια μιας περιοδείας στις εγκαταστάσεις, οι αρχικοί όγκοι θα περιοριστούν σε μερικές δεκάδες χιλιάδες κυψέλες, αρκετές για να τροφοδοτήσουν μόνο μια χούφτα πρωτότυπων οχημάτων. Ωστόσο, σύμφωνα με τον εκτελεστικό αντιπρόεδρο, παγκόσμιο επικεφαλής παραγωγής της Nissan, Hideyuki Sakamoto, η πιλοτική λειτουργία θα κλιμακωθεί σταδιακά σε περίπου 100 μεγαβάτ ετησίως ή αρκετά για περίπου 1.000 έως 2.000 ηλεκτρικά οχήματα, ανάλογα με το μέγεθος της μπαταρίας.  Μετά την έναρξη της μαζικής παραγωγής το οικονομικό έτος που λήγει στις 31 Μαρτίου 2029, ο όγκος θα μπορούσε τελικά να φτάσει μεταξύ τριών και 30 γιγαβάτ ετησίως. Η Nissan θα δοκιμάσει τις μπαταρίες σε πρωτότυπα ηλεκτρικά οχήματα σε δημόσιους δρόμους το οικονομικό έτος που λήγει στις 31 Μαρτίου 2027 και στη συνέχεια θα τις αναπτύξει σε ένα EV παραγωγής το οικονομικό έτος που λήγει στις 31 Μαρτίου 2029. «Η μπαταρία στερεάς κατάστασης πάνω στην οποία εργαζόμαστε θα αλλάξει το παιχνίδι για τη διείσδυση των ηλεκτρικών οχημάτων», δήλωσε ο Shunichi Inamijima, εταιρικός αντιπρόεδρος για κινητήρες και μηχανική EV. Η Nissan έχει δηλώσει ότι σχεδιάζει να επενδύσει περίπου 1,2 δισεκατομμύρια δολάρια στην ανάπτυξη μπαταριών στερεάς κατάστασης. Τόσο η Nissan όσο και οι Toyota και Honda επενδύουν σε μπαταρίες στερεάς κατάστασης για να ανακτήσουν το πλεονέκτημα στην παγκόσμια κούρσα των ηλεκτρικών οχημάτων, αφού έμειναν πίσω από διεθνείς αντιπάλους όπως η Tesla και η κινεζική BYD. Ο διευθύνων σύμβουλος της Nissan, Makoto Uchida, παρουσίασε ένα νέο μεσοπρόθεσμο επιχειρηματικό σχέδιο στις 25 Μαρτίου, το οποίο προβλέπει ότι το 40% των παγκόσμιων πωλήσεων της Nissan θα προέρχεται από καθαρά ηλεκτρικά οχήματα κατά το οικονομικό έτος που λήγει τον Μάρτιο του 2031.  Μια νέα οικογένεια αρθρωτών ηλεκτρικών οχημάτων επόμενης γενιάς που θα κάνει το ντεμπούτο της μετά τον Απρίλιο του 2027 θα είναι το κλειδί. Μέχρι το τέλος της δεκαετίας, η Nissan πιστεύει ότι τα νέα της EV μπορούν να επιτύχουν ισοτιμία κόστους με τα βενζινοκίνητα αυτοκίνητα. Το συνολικό κόστος θα μειωθεί κατά 30% σε σύγκριση με τα σημερινά ηλεκτρικά οχήματα της Nissan και η ιαπωνική εταιρεία πιστεύει ότι μπορεί να εξοικονομήσει πάνω από 990 εκατομμύρια δολάρια σε κόστος ανάπτυξης για το κύμα μοντέλων επόμενης γενιάς. Η Nissan πιστεύει ότι μπορεί μέχρι το 2028 να παραδώσει μια μπαταρία στερεάς κατάστασης που να κρατά διπλάσια ενέργεια από μια μπαταρία ιόντων λιθίου, να φορτίζει στο ένα τρίτο του χρόνου και να κοστίζει 75 δολάρια ανά κιλοβατώρα. Η Nissan πιστεύει επίσης ότι μπορεί να μειώσει περαιτέρω αυτό το κόστος στα 65 δολάρια πριν περάσει πολύς καιρός, επιτυγχάνοντας έτσι ισοτιμία τιμών με τα βενζινοκίνητα αυτοκίνητα. Άλλες νέες τεχνολογίες μπαταριών στα σκαριά περιλαμβάνουν μια μπαταρία ιόντων λιθίου νικελίου-κοβαλτίου-μαγγανίου επόμενης γενιάς, καθώς και μια μπαταρία φωσφορικού σιδήρου λιθίου. Η μπαταρία ιόντων λιθίου νικελίου-κοβαλτίου-μαγγανίου θα προσφέρει 50% μείωση του χρόνου γρήγορης φόρτισης και 50% βελτίωση της ενεργειακής πυκνότητας σε σχέση με την μπαταρία που χρησιμοποιείται τώρα στο Ariya.  Η Nissan δήλωσε ότι σχεδιάζει να κάνει το ντεμπούτο της νέας μπαταρίας ιόντων λιθίου σε ένα crossover EV που πρόκειται να φτάσει το οικονομικό έτος που λήγει στις 31 Μαρτίου 2029. Οι μπαταρίες φωσφορικού σιδήρου, οι οποίες συνήθως κοστίζουν λιγότερο από τις αντίστοιχες μπαταρίες νικελίου-κοβαλτίου-μαγγανίου, θα καταγράψουν μείωση κόστους 30% σε σύγκριση με την τυπική μπαταρία ιόντων λιθίου. Οι μπαταρίες στερεάς κατάστασης υπόσχονται μεγαλύτερη ασφάλεια, μικρότερο κόστος, χαμηλότερο βάρος και καλύτερη απόδοση σε σχέση με τις σημερινές μπαταρίες ιόντων λιθίου. Και κυρίως, θα μπορούσαν να προωθήσουν την ευρύτερη υιοθέτηση των EV σε δημοφιλείς κατηγορίες όπως τα pick-up, τα μεγάλα SUV και τα σπορ αυτοκίνητα, όπου το βάρος και το μέγεθος παίζουν μεγάλο ρόλο. Ωστόσο, οι μπαταρίες εξακολουθούν να αντιμετωπίζουν σημαντικά τεχνολογικά εμπόδια και εμπόδια ποιοτικού ελέγχου. Οι κεραμικοί διαχωριστές μπορούν να σπάσουν, δενδρίτες μπορούν να σχηματιστούν στον ηλεκτρολύτη που μοιάζει με στόκο – να προκαλέσουν δηλαδή βραχυκύκλωμα– και η κατασκευή μεγάλου όγκου απαιτεί αυστηρά πρότυπα που είναι δύσκολο να διατηρηθούν. Οι κατασκευαστικές προκλήσεις περιλαμβάνουν τη σωστή ανάμειξη πρώτων υλών για τον ηλεκτρολύτη και τα ηλεκτρόδια σε ομοιόμορφη συνοχή και στη συνέχεια την ομαλή εφαρμογή του μείγματος σε στρώσεις. Η εύρεση των σωστών συστατικών ήταν επίσης ένα σημαντικό ζητούμενο. Η Nissan δοκιμάζει έναν στερεό ηλεκτρολύτη σουλφιδίου με ένα συνδετικό υλικό που διαπερνά τα σωματίδια ηλεκτρολύτη αντί να τα επικαλύπτει. Αυτό επιτρέπει την καλύτερη διέλευση ιόντων σε σχέση με προηγούμενες χημικές ουσίες στις οποίες το συνδετικό στρώμα παρεμπόδιζε την ομαλή μεταφορά. Η Nissan επέλεξε επίσης μια χημεία μετάλλου λιθίου, αντί γραφίτη, στην άνοδο. Αυτό παρέχει μεγαλύτερη ενεργειακή χωρητικότητα αλλά είναι πιο δύσκολο στον χειρισμό λόγω ενός ευρύτερου φάσματος επέκτασης της συστολής κατά τη φόρτιση και την εκφόρτιση. Πρέπει επίσης να απολύτως καθαρό για να αποφευχθεί η θερμική διαφυγή. Τα υλικά πρέπει να αναμειγνύονται επιμελώς για να αποτραπούν οι δενδρίτες και να μεγιστοποιηθεί η ροή ιόντων. Οσο κι αν ακούγεται παράξενο, η Nissan πέρασε πολύ χρόνο μελετώντας τις διαδικασίες ανάμειξης που χρησιμοποιούνται στον γαστρονομικό κόσμο για να τελειοποιήσει την τεχνική της.  «Είναι ακριβώς όπως το μαγείρεμα», δήλωσε ο Kazuhiko Murata, εταιρικός αντιπρόεδρος κινητήρων και μηχανικών παραγωγής EV. «Συγκρίναμε πολλές μεθόδους μαγειρέματος από μια εντελώς διαφορετική βιομηχανία, με αποτέλεσμα να οδηγηθούμε σε μια ομοιόμορφη διαδικασία ανάμειξης». Τέλος, ο ηλεκτρολύτης πρέπει να «μαγειρευτεί» σε ξηρό δωμάτιο. Αυτό απαιτεί ολόκληρη η περιοχή να σφραγιστεί και να αντληθεί όλη η υγρασία με αφυγραντήρα. Το πιλοτικό εργοστάσιο της Nissan καλύπτει περίπου 10.000 τετραγωνικά μέτρα, έχει πλάτος περίπου 75 μέτρα και μήκος 135 μέτρα. Καταλαμβάνει ένα τμήμα ενός πρώην εργοστασίου με περίπου 30.000 τετραγωνικά μέτρα συνολικού χώρου, που σημαίνει ότι υπάρχει άφθονος χώρος για επέκταση μετά την έναρξη της μαζικής παραγωγής. Η Nissan αναμένει να απασχολήσει εκεί έως και 200 άτομα. Οι ιαπωνικές αυτοκινητοβιομηχανίες είναι από τις πιο αισιόδοξες για την τεχνολογία μπαταριών στερεάς κατάστασης. Η Toyota, η Nissan και η Honda προβλέπουν την εν λόγω τεχνολογία να έρχεται στην αγορά στο δεύτερο μισό της δεκαετίας του 2020. Οι Ευρωπαίοι παίκτες, συμπεριλαμβανομένων των Volkswagen Group και BMW, επικεντρώνονται επίσης στη στερεά κατάσταση, ενώ και οι Κινέζοι έχουν ενταχθεί στη μάχη, συμπεριλαμβανομένων των SAIC Motors και GAC Aion’s Hyper. Η Toyota ανακοίνωσε πέρυσι ότι σχεδιάζει δύο εκδόσεις μπαταριών στερεάς κατάστασης. Η πρώτη θα φτάσει ανάμεσα στο 2027 και 2028. Η Toyota στοχεύει σε αυτονομία άνω των 1.000 km γι αυτή την μπαταρία και προβλέπει ότι θα επαναφορτίζεται από 10 έως 80% σε περίπου 10 λεπτά. Η δεύτερη που θα ακολουθήσει (δεν έχει προσδιοριστεί η ημερομηνία θα έχει εμβέλεια πάνω από 1.200 km. Εν τω μεταξύ, η Honda κατασκευάζει επίσης μια πιλοτική γραμμή για μπαταρίες στερεάς κατάστασης και βασίζεται στη συγκεκριμένη τεχνολογία για να προωθήσει τη μετάβασή της σε αυτοκινητοβιομηχανία χωρίς κινητήρες εσωτερικής καύσης μέχρι το 2040. Διαβάστε ακόμη Υπέρβαση στόχων και «χρυσά» έσοδα για τις εταιρείες πληροφορικής – Οι προβλέψεις για νέα ρεκόρ (pic) Η ιταλική οικονομία είναι ο νέος αδύναμος κρίκος – Γιατί δεν ισχύει πλέον το… «ούνα φάτσα, ούνα ράτσα» Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "ΕΛΣΤΑΤ: Αύξηση 19,7% στον τζίρο των καταλυμάτων τον Φεβρουάριο | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Αύξηση 19,7% σημείωσε τον Φεβρουάριο φέτος ο τζίρος των επιχειρήσεων της χώρας που παρέχουν καταλύματα, με υποχρέωση τήρησης διπλογραφικών βιβλίων και για τις οποίες υπάρχουν διαθέσιμα στοιχεία σε μηνιαία βάση, και ανήλθε σε 110.210.592 ευρώ, έναντι των 92.043.047 ευρώ τον Φεβρουάριο 2023. Παράλληλα, σύμφωνα επίσης με την ΕΛΣΤΑΤ, για τις επιχειρήσεις των υπηρεσιών εστίασης, με υποχρέωση τήρησης διπλογραφικών βιβλίων και για τις οποίες υπάρχουν διαθέσιμα στοιχεία σε μηνιαία βάση, ο κύκλος εργασιών τον Φεβρουάριο 2024 ανήλθε σε 176.686.109 ευρώ, σημειώνοντας αύξηση 15,7% σε σχέση με τον Φεβρουάριο 2023, όπου είχε ανέλθει σε 152.701.614 ευρώ. Αθροιστικά για τις επιχειρήσεις των καταλυμάτων και των υπηρεσιών εστίασης, με υποχρέωση τήρησης διπλογραφικών βιβλίων και για τις οποίες υπάρχουν διαθέσιμα στοιχεία σε μηνιαία βάση, ο κύκλος εργασιών τον Φεβρουάριο 2024 ανήλθε σε 286.896.701 ευρώ, σημειώνοντας αύξηση 17,2% σε σχέση με τον Φεβρουάριο 2023, όπου είχε ανέλθει σε 244.744.661 ευρώ. Για τις περιφερειακές ενότητες με συνεισφορά στον συνολικό κύκλο εργασιών το 2023 μεγαλύτερη από 1%, η μεγαλύτερη αύξηση στον κύκλο εργασιών παρατηρήθηκε στην περιφερειακή ενότητα Μυκόνου (37,1%) και η μικρότερη (2,5%) καταγράφηκε στην περιφερειακή ενότητα Ζακύνθου, ενώ η μεγαλύτερη μείωση (5,7%) καταγράφηκε στην περιφερειακή ενότητα Κέρκυρας. Διαβάστε ακόμη Ανάφλεξη στη Μέση Ανατολή: Πυραυλική επίθεση του Ισραήλ σε στρατιωτική εγκατάσταση στο Ιράν Τι φοβίζει τον Απόστολο Βακάκη και η μεταβλητή για τη μερισματική πολιτική της Jumbo Ρεύμα: Αύξηση 40 ευρώ μέσα σε 6 ημέρες για την τιμή στη χονδρική (pic) Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Ο νέος CEO της Campari και η απόβαση του Αperol στην Ασία | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Ο νέος διευθύνων σύμβουλος της Davide Campari-Milano NV, Ματέα Φαντατσιότι, δηλώνει ότι θέλει να αξιοποιήσει τις «τεράστιες» δυνατότητες του δημοφιλούς ποτού Aperol , εστιάζοντας στην ανάπτυξη στην Ασία, ενώ παράλληλα συνεχίζει το κυνήγι ευκαιριών ανάπτυξης στην περιοχή καθώς και στις ΗΠΑ. «Πιστεύω ότι τα επόμενα πέντε έως δέκα χρόνια η Ασία θα αντιπροσωπεύει το 15% έως 20% των παγκόσμιων πωλήσεών μας», δήλωσε  στο Bloomberg κατά την πρώτη του δημόσια εμφάνιση ως επικεφαλής της εταιρείας με έδρα το Μιλάνο. Ο Φαντατσιότι διορίστηκε στην κορυφαία θέση μετά την αποχώρηση του επί μακρόν διευθύνοντος συμβούλου Μπομπ Κούνζε Κόνσεβιτς, ο οποίος επέβλεψε περισσότερες από 20 εξαγορές κατά τη διάρκεια της θητείας του. «Η Ασία έχει καταστεί στρατηγική προτεραιότητα για τον όμιλο το 2020», δήλωσε ο διευθύνων σύμβουλος. «Πρώτα δώσαμε προτεραιότητα στην Ευρώπη, μετά στις ΗΠΑ, που είναι η νούμερο ένα αγορά μας, και τώρα ήρθε η ώρα για την Ασία». Το σχέδιο στην Κίνα είναι να επικεντρωθεί αρχικά σε «πόλεις κοντά στο Χονγκ Κονγκ και με ευνοϊκές καιρικές συνθήκες», είπε. Πέρυσι, η μάρκα Aperol αντιπροσώπευε το 24% των πωλήσεων του ομίλου και αυξήθηκε με τριψήφιο ποσοστό στην Κίνα και την Ινδία, σύμφωνα με μια παρουσίαση για επενδυτές. Συνολικά, η περιοχή Ασίας-Ειρηνικού αντιπροσώπευε το 8% των πωλήσεων του ομίλου Campari. Ο Φαντατσιότι, οποίος ηγήθηκε της επέκτασης της Campari στην Ασία ως διευθύνων σύμβουλος πριν αναλάβει την κορυφαία θέση, δήλωσε ότι οι ευκαιρίες συγχωνεύσεων και εξαγορών θα είναι επίσης το κλειδί για την επέκταση στην περιοχή καθώς και στις ΗΠΑ. Διαβάστε ακόμη Οι νέες αφίξεις του 2024 στην Αθηναϊκή Ριβιέρα (pics) Αγορά ακινήτων: Συνεχίζονται οι ανοδικές τάσεις – Οι προκλήσεις σε Ελλάδα και Ευρώπη Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Κινούμαι Ηλεκτρικά ΙΙ: Περισσότεροι από 1.000 δικαιούχοι θα λάβουν 4,75 εκατ. ευρώ | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Αρχισε χθες, Παρασκευή 19 Απριλίου, η πίστωση της επιδότησης στους δικαιούχους του προγράμματος «Κινούμαι Ηλεκτρικά ΙΙ», με τη 15η σχετική απόφαση έγκρισης πίστωσης. Ειδικότερα, πιστώθηκε στους λογαριασμούς 1.141 δικαιούχων του προγράμματος, το ποσό των 4.743.066 ευρώ. Συνολικά, από τον Νοέμβριο του 2023, το υπουργείο Υποδομών και Μεταφορών έχει καταβάλει την επιδότηση σε 6.086 δικαιούχους, με το ποσό των 20.460.992 ευρώ, για αγορά ηλεκτρικού οχήματος. Διαβάστε ακόμη Χρυσός: Σταθεροποιείται παρά την αυξημένη ένταση στη Μέση Ανατολή (γράφημα) Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι S&P’s: Με μεταρρυθμίσεις και πλεονάσματα έρχονται νέες αναβαθμίσεις Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Υπ. Ανάπτυξης: Πρόστιμα €1,4 εκατ. σε 11 επιχειρήσεις για παραπλανητικές εκπτώσεις | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Πρόστιμα συνολικού ύψους 1.480.000 ευρώ επιβλήθηκαν από το Υπουργείο Ανάπτυξης σε 11 επιχειρήσεις μετά από ελέγχους που πραγματοποίησαν η Διυπηρεσιακή Μονάδα Ελέγχου Αγοράς (ΔΙ.Μ.Ε.Α.) και η Διεύθυνση Προστασίας Καταναλωτή. Αφορούν παραβάσεις των διατάξεων για πλασματικές εκπτώσεις και προσφορές, αλλά και μη ορθή τήρηση της καταναλωτικής νομοθεσίας. Ειδικότερα: 1. Για παραβάσεις των διατάξεων της παρ. 2α του άρθρου 15 του ν. 4177/2013, σχετικά με τη διενέργεια παραπλανητικών εκπτώσεων και προσφορών προς τους καταναλωτές, επιβλήθηκαν πρόστιμα συνολικού ύψους 1.380.000 ευρώ σε επτά επιχειρήσεις. Σύμφωνα με τις διατάξεις του άρθρου 13α του ν. 2251/1994, περί ανακοίνωσης των επωνυμιών των επιχειρήσεων στις οποίες επιβλήθηκε πρόστιμο ύψους μεγαλύτερου από 50.000 ευρώ επιβλήθηκαν τα ακόλουθα πρόστιμα:   2. Για παραβάσεις του ν. 2251 του ν. 2251/1994 περί προστασίας των δικαιωμάτων του καταναλωτή, επιβλήθηκαν πρόστιμα συνολικού ύψους 100.000 ευρώ σε τέσσερις επιχειρήσεις. Πιο συγκεκριμένα, επιβλήθηκε πρόστιμο ύψους 80.000 ευρώ στην εταιρεία ΠΛΑΙΣΙΟ COMPUTERS AEBE για παραβάσεις που αφορούν σε: • Καθυστέρηση επιστροφής χρημάτων πέραν των 14 ημερολογιακών ημερών, όπως προβλέπει ο νόμος, μετά την ακύρωση ηλεκτρονικής παραγγελίας εκ μέρους του καταναλωτή. • Ανακριβή ενημέρωση των καταναλωτών στους όρους χρήσης του ηλεκτρονικού καταστήματος της εταιρείας για το δικαίωμα αναιτιολόγητης υπαναχώρησης από τις συμβάσεις από απόσταση, εντός 14 ημερολογιακών ημερών από την παραλαβή του προϊόντος. • Παραπομπή καταναλωτών στον πάροχο εμπορικής εγγύησης εφόσον ένα προϊόν δεν ανταποκρίνεται στη σύμβαση, αλλά και μη ανάληψη των σχετικών υποχρεώσεών της. • Καταχρηστικούς όρους συναλλαγών που αφορούν τους όρους χρήσης του ηλεκτρονικού καταστήματος της εταιρείας όπως: 1.Περιορισμό της ευθύνης για κρυμμένα ελαττώματα του προϊόντος 2. Περιορισμό της προθεσμίας στην οποία ο καταναλωτής οφείλει να υποβάλει τα παράπονα ή να εγείρει τις αξιώσεις του κατά του προμηθευτή 3. Μετακύλιση της ευθύνης του πωλητή στον παραγωγό του αγαθού ή σε άλλον • Παροχή εσφαλμένων πληροφοριών σχετικά με τη διαθεσιμότητα, την τιμή, τις προδιαγραφές και τον χρόνο παράδοσης των προϊόντων. Ο Υπουργός Ανάπτυξης Κώστας Σκρέκας δήλωσε: «Η απαρέγκλιτη τήρηση της νομιμότητας απ’ όλους είναι αδιαπραγμάτευτη. Αποδεικνύεται στην πράξη ότι οι έλεγχοι που διεξάγονται είναι καθολικοί, εντατικοί και αποτελεσματικοί. Οι αθέμιτες πρακτικές που αλλοιώνουν το κριτήριο των καταναλωτών δεν γίνονται αποδεκτές και οι παραβάτες αντιμετωπίζουν βαρύτατα πρόστιμα. Δεν κάνουμε βήμα πίσω στην προσπάθειά μας προκειμένου να λειτουργεί σύννομα όλη η εφοδιαστική αλυσίδα στο πλαίσιο του υγιούς ανταγωνισμού υπέρ των καταναλωτών αλλά και των ίδιων των επιχειρήσεων». *Το καταναλωτικό κοινό καλείται, όταν εντοπίζει φαινόμενα αθέμιτων εμπορικών πρακτικών από επιχειρήσεις, να υποβάλει καταγγελία στην ψηφιακή πλατφόρμα της Γενικής Γραμματείας Εμπορίου του Υπουργείου Ανάπτυξης (https://kataggelies.mindev.gov.gr/). Διαβάστε ακόμη Σε επαγρύπνηση οι διεθνείς αγορές για την κλιμάκωση στη Μέση Ανατολή Φόβοι για ενεργειακή κρίση εξαιτίας της σύγκρουσης Ισραήλ – Ιράν (χάρτης) Κακάο: Ξεπέρασε τα 11.000 δολάρια ανά τόνο – Εντείνονται οι φόβοι για έλλειψη Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Τι φοβίζει τον Απόστολο Βακάκη και η μεταβλητή για τη μερισματική πολιτική της Jumbo | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Κάνοντας αρκετές αναφορές στον “άγνωστο Χ” της εξίσωσης για την πορεία της αγοράς και των οικονομιών ως το τέλος της χρονιάς, που είναι η απάντηση που ετοιμάζουν οι Ισραηλινοί στο χτύπημα των Ιρανών- κάτι που συνέβη τελικά τις πρώτες πρωϊνές ώρες – και τον αντίκτυπο που μπορεί να έχει, ο κ. Απόστολος Βακάκης επιχείρησε χθες να χαμηλώσει τον πήχη των προσδοκιών των αναλυτών παρά το γεγονός ότι η εισηγμένη ανακοίνωσε για το 2023 κέρδη ρεκόρ (+21,88% στα 303 εκατ. ευρώ) με τα μηνύματα και τη φετινή χρονιά ως τώρα να δείχνουν ευοίωνα (+6% οι πωλήσεις στο α’ τρίμηνο). «Δεν πουλάμε αισιοδοξία. Θέλουμε οι προβλέψεις μας να βασίζονται σε πραγματικά νούμερα», τόνισε ο κ. Βακάκης προαναγγέλλοντας πως στις αρχές Μαϊου, με τα στοιχεία των πωλήσεων Απριλίου, η Jumbo θα επικαιροποιήσει τον προϋπολογισμό της αλλά και το guidance για το σύνολο της φετινής χρήσης. «Ως τότε έχουμε κερδίσει χρόνο ώστε να μπορέσουμε να δούμε πως εξελίσσονται τα πράγματα στη Μ. Ανατολή ώστε να δούμε εάν θα διατηρήσουμε την ίδια στρατηγική ή θα πρέπει να την αλλάξουμε», τόνισε ο κ. Βακάκης. Ο ίδιος πάντως έσπευσε να δώσει 51% πιθανότητες το guidance να παραμείνει σταθερό ή να αναβαθμιστεί και 49% να υποβαθμιστεί. Ο κ. Βακάκης σημείωσε πως το μικτό περιθώριο κέρδους της εισηγμένης φέτος θα εξαρτηθεί και απ’ το μεταφορικό κόστος, το οποίο λόγω της κρίσης στην Ερυθρά θάλασσα, έχει αυξηθεί σημαντικά αλλά έως σήμερα απορροφούν οι προμηθευτές της Jumbo. Κάτι που έχει συμβάλει στην υλοποίηση της στρατηγικής της Jumbo να μειώνει τις τιμές σε προϊόντα της. «Όσο θεωρούμε ότι η κρίση του Σουέζ είναι πρόσκαιρη, θα συνεχίζουμε αυτή τη στρατηγική που έχει στο επίκεντρο τον καταναλωτή μειώνοντας τις τιμές. Εάν όμως εξελιχθεί σε κάτι μόνιμο τότε θα πρέπει να την αλλάξουμε αφού οι προμηθευτές μας δεν μπορούν επ’ άπειρον να απορροφούν το επιπρόσθετο κόστος. Παρ’ όλα αυτά επιμένουμε να αντιδρούμε στα γεγονότα όταν συμβούν και όχι προληπτικά», τόνισε ο κ. Βακάκης. Ερωτηθείς για τον πληθωρισμό στην Ελλάδα, τόνισε πως οι τιμές δεν είναι υψηλότερες σε σχέση με άλλες ευρωπαϊκές αγορές, γι αυτό και ο στόχος θα πρέπει να είναι η αύξηση των εισοδημάτων. «Χρειαζόμαστε σωστές πολιτικές για την αύξηση της παραγωγικότητας και των εισοδημάτων. Κι αυτό πρέπει να το δει η κυβέρνηση», τόνισε. Μάλιστα σημείωσε πως «βραχυπρόθεσμα η ελληνική αγορά φαντάζει να έχει μπροστά της τα λιγότερα προβλήματα έναντι των υπολοίπων χωρών της ΕΕ». Με αφορμή τις διαρκείς αναφορές του στον παράγοντα της “ισραηλινής απάντησης” ο κ. Βακάκης ρωτήθηκε για τις επιδόσεις του Ισραηλινού franchisee, για τον οποίο αρκέστηκε μόνο να πει πως «φαίνεται ότι είναι ανθεκτικοί». Αναφορικά με τη μερισματική πολιτική, ο κ. Βακάκης τόνισε ότι παραμένει σταθερή η προσήλωση στη διανομή του ένα τρίτου των κερδών στους μετόχους. Άφησε ωστόσο και ένα παράθυρο για μεγαλύτερες επιστροφές από αδιάθετα παλαιότερα κέρδη στην περίπτωση που η εταιρεία διατηρεί την ανάπτυξη της σε διψήφιο ποσοστό αλλά αρχίζει να χαλάει το ευρύτερο κλίμα στην αγορά. «Θα είναι γλυκαντικά για τους επενδυτές» είπε αστειευόμενος ο κ. Βακάκης. Ερωτηθείς για το εάν η Jumbo θα εισέλθει σε πέμπτη χώρα, απέρριψε ένα τέτοιο ενδεχόμενο λέγοντας χαρακτηριστικά: «Δεν θέλω νέους πονοκεφάλους και εφιάλτες τα βράδια. Έχουμε εξασφαλίσει ανάπτυξη για τα επόμενα χρόνια». Απ’ τα highlights της χθεσινής ενημέρωσης των αναλυτών, πέραν της γνωστοποίησης εισόδου στο μετοχικό κεφάλαιο της Trade Estates, η εκτίμηση του κ. Βακάκη ότι «η Κίνα επιστρέφει» και η εκτίμηση του πως οι δύο εξελίξεις που μπορούν να αλλάξουν τον κόσμο είναι είτε μία σύγκρουση Κίνας – Ταϊβάν είτε μία προσπάθεια εκδημοκρατισμού της Κίνας. Διαβάστε ακόμη Ανάφλεξη στη Μέση Ανατολή: Πυραυλική επίθεση του Ισραήλ σε στρατιωτική εγκατάσταση στο Ιράν Οδυσσέας Αθανασίου: «Πουλάμε 15%- 20% ακριβότερα τώρα τα σπίτια στο Ελληνικό» Ρεύμα: Αύξηση 40 ευρώ μέσα σε 6 ημέρες για την τιμή στη χονδρική (pic) Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Κρασί: Τα 10 κορυφαία ελληνικά Sauvignon Blanc | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Μία από τις πλέον πολυφυτεμένες λευκές ποικιλίες του κόσμου και η αγαπημένη των περισσοτέρων Ελλήνων.  Eίναι “η” ποικιλία όταν η ζέστη αρχίζει να επιτάσσει φρεσκάδα και ελαφράδα. Γιατί δεν υπάρχει άλλο σταφύλι που να μπορεί να υπηρέτει το στυλ με το …στυλ του Sauvignon Blanc! Ο λευκός κλώνος του Sauvignon είναι αρκετά καλόβολος στην καλλιέργεια, δείχνοντας όμως μια ιδιαίτερη αγάπη για τα ψυχρά κλίματα. Εκεί θα αποζημιώσει με τα μοναδικά, αναγνωρίσιμα αρώματά του που θυμίζουν κίτρο, τροπικά γλυκόξινα φρούτα και βότανα. Πάνω από όλα όμως θα ξεχωρίσει για το άρωμα του gooseberry -του πράσινου φραγκοστάφυλου ή λαγοκέρασου όπως είναι γνωστότερο στα ελληνικά- αλλά και της πράσινης πιπεριάς.Τα δύο τελευταία μάλιστα, εκτός από την αρωματική, προσφέρουν και γευστική παραπομπή, αφού ένα καλό Sauvignon Blanc δίνει την αίσθηση ότι κάθε γουλιά είναι μια ρόγα που σπάει στο στόμα. Προσθέσετε εδώ την εξαιρετική οξύτητα και το ιδιαίτερα ελαφρύ σώμα και θα καταλάβετε γιατί καμία άλλη ποικιλία του πλανήτη δεν μπορεί να το συναγωνιστεί σε ζωντάνια, μπρίο και σκέρτσο. Αν και η χώρα μας είναι μεσογειακή, διαθέτει πολλά ορεινά και ημιορεινά αμπελοτόπια όπου το Sauvignon Blanc μπορεί να εκφραστεί προσφέροντας αμέτρητες υπέροχες ετικέτες. Γεγονός που έκανε το παρακάτω Top 10 πιο δύσκολο από κάθε άλλο! Αλφα Κτήμα, Sauvignon BlancΕνας υπέροχος εκπρόσωπος της ποικιλίας από το ιδιαίτερα ψυχρό terroir του Αμυνταίου. Προερχόμενο από δύο αμπελοτόπια συνολικής έκτασης 320 στρεμμάτων, δεν “βλέπει” καθόλου βαρέλι, ωστόσο παραμένει για 4 μήνες με τις οινολάσπες. Εδώ το gooseberry και το passion fruit φυσικά και έχουν την τιμητική τους, όμως προσφέρονται στην πιο άγρια, τανική και ξεμυαλιστικά πεντακάθαρη έκφρασή τους! Γεροβασιλείου Κτήμα, Sauvignon BlancΟ πασίγνωστος οινοποιός είναι από τους παλαιότερους στο κουρμπέτι της ποικιλίας, μιας και την καλλιεργεί στο κτήμα του στην Επανομή για πάνω από 30 χρόνια! Εχει επιλέξει μάλιστα τη δρυ ως μέσο ανάδειξής της, με αποτέλεσμα να προσφέρει μία από τις πλέον πλούσιες και βανιλάτες cuvee. Μην ξεγελιέστε όμως! Οταν οι συνθήκες της χρονιάς το επιτρέψουν, το Sauvignon αυτό βγάζει… νύχια! Ευάμπελος Γη, Sauvignon BlancΤο επικλινές αμπελοτόπι Γερακλί είναι χάρμα ιδέσθαι, ο καρπός του όμως είναι χάρμα… πιέστε! Με υψόμετρο 400 μέτρων και βορινό προσανατολισμό, προικίζει το σταφύλι με gooseberry εκρηκτικότητα και φοβερή γευστική δύναμη, αρετές που καθιστούν αυτό το Sauvignon Blanc από τον Δομοκό ως ένα από τα καλύτερα -και σταθερότερα- της χώρας. Αν και η ελαφράδα του παραπλανεί, παλαιώνει κιόλας. Κιντώνη Οινοποιείο, Sauvignon BlancΗ Αιγιάλεια διαθέτει αμπελώνες υψηλότατου υψομέτρου, οπότε δεν προκαλεί καμία έκπληξη το γεγονός ότι είναι κορυφαίος τόπος για την ποικιλία. Κορυφαίες όμως είναι και οι επιδόσεις του Κιντώνη, που αντικατοπτρίζονται σε αυτό το single vineyard λευκό από τα 800 μέτρα. Προφανώς κι εδώ σκέρτσο και δροσιά δηλώνουν παρόντα, ωστόσο η αποκλειστική χρήση inox εκτινάσσει την αυστηρότητα. Κωνσταντινόπουλος Οινοποιείο, Μελωδός ΛευκόςΕνα Sauvignon Blanc από έναν αμπελώνα που γλύφει τη θάλασσα και βρίσκεται στην Ηλεία ανάμεσα στα κορυφαία; “Αδύνατον”, μόνον για όσους δεν το έχουν δοκιμάσει. Γιατί όποιος φέρει στη μύτη αυτό το κρασί θα γοητευτεί από την ένταση του λαγοκέρασου, της πράσινης πιπεριάς και του άσπρου πιπεριού, ενώ μία και μόνη γουλιά είναι ικανή να προκαλέσει overdose flavor και γλυκόξινης ηδονής. Κώστα Λαζαρίδη Κτήμα, Αμέθυστος FumeTo Sauvignon Blanc του σπουδαίου Δραμινού παραγωγού δεν είναι μόνο το πλέον διαχρονικό της χώρας, αλλά πιθανότατα και το πλέον φορμαρισμένο! Αυτή η cuvee που ωριμάζει σε δρύινα βαρέλια, δρύινες δεξαμενές και αμφορείς, προέρχεται από το… παγωμένο Κατάφυτο Νευροκοπίου και υπερτροφοδοτεί τα αρώματα του σπαραγγιού, του gooseberry και του passion fruit με απίθανη οξύτητα. Λαντίδη Κτήμα, Ergo Sauvignon BlancΑπό ένα ιδιόκτητο αμπελοτόπι της Σκοτεινής Αργολίδας, ο παραγωγός με έδρα τη Νεμέα, μας προσφέρει ένα κρασί αξιοσημείωτης σταθερότητας. Το Ergo φωνάζει “Sauvignon”, το φωνάζει όμως με τον δικό του μοναδικό τρόπο! Περγαμόντο, βασιλικός, κλημεντίνες και λίτσι συνθέτουν ένα μπουκέτο που δεν το ξεχνάς, ενώ το σχετικά γεμάτο και μαλακό (για SB!) στόμα αφήνει ένα όμορφο πικάντικο τελείωμα. Μέγα Σπήλαιο, Sauvignon BlancΗ δροσιά όλων των ετικετών του Μέγα Σπηλαίου είναι δεδομένη, αφού προέρχονται από αμπελώνες που ξεπερνούν τα 800 μέτρα. Εδώ 935 για την ακρίβεια, με το προϊόν της μερικής ζύμωσης σε βαρέλι να γεμίζει το ποτήρι με φρεσκάδα δυόσμου και gooseberry. Είναι πολύ ελαφρύ, όμως ταυτόχρονα είναι στυφούτσικο και φοβερά λεμονάτο. Αρα καταλάβετε γιατί θέλει 1-2 χρόνια για να φθάσει στο απόγειο του. Πάντου Οινοποιείο, Sauvignon BlancΤο Αμύνταιο έχει το (ΠΟΠ) όνομα, όλος ο αμπελώνας της Φλώρινας όμως έχει χάρη! Το οινοποιείο της οικογένειας Πάντου, που βρίσκεται στην Υδρούσα, εδώ και μερικά χρόνια με ξεμυαλίζει με τη δουλειά του και ιδιαίτερα με την εν λόγω ετικέτα, η οποία προσφέρει όλο το cool climate πακέτο που αναφέραμε παραπάνω. Ομως το αρτύζει με μια τζούρα (3,6gr/lt) σακχάρων που χαρίζουν γλυκόξινη τσαχπινιά. Αgrovision Domaine, 20 ΛευκόΑπέχει μόλις λίγα χιλιόμετρα από το Αγιο Ορος, συνεπώς βρίσκεται σε απόσταση …θείας βολής! Δεν εξηγούνται αλλιώς οι επιδόσεις αυτού του single vineyard SB, το οποίο μπορεί να μην διαθέτει την αγριάδα των εξαδέλφων του από τα μεγάλα υψόμετρα, ωστόσο είναι Sauvignon Blanc με τα …όλα του. Μάλιστα βάζει στην εξίσωση έναν χαρακτήρα λευκόσαρκου ροδάκινου και μια zen τυπικότητα.Eξωτερική Φωτογραφία: Getty Images / Ideal image Copyright © 2024 Newmoney"
    },
    {
        "title": "ακρίβεια | newmoney",
        "body": "ΕΠΙΚΟΙΝΩΝΙΑ Τι είπε ο κυβερνητικός εκπρόσωπος για Κασσελάκη, ευρωεκλογές, Τέμπη και περιστατικά βίας Στελέχη του κλάδου αναφέρουν ότι η διαφορά των τιμών είναι λογική, δεδομένου ότι κάθε προμηθεύτρια εταιρία υπογράφει ξεχωριστή συμφωνία με τον κάθε λιανέμπορο «Πρωταθλητής» στις ανατιμήσεις το ελαιόλαδο  Η Ανατολική Μεσόγειος φλέγεται - «Λιμάνι της αγωνίας»  για τα εμπορεύματα ο Πειραιάς. Γιατί… δεν θα πάει 3 ευρώ η βενζίνη   Ο πληθωρισμός τροφίμων μειώθηκε διαδοχικά από 8,3% τον Ιανουάριο σε 6,7% τον Φεβρουάριο και σε 5,3% τον Μάρτιο Τι ανέφερε για το καλάθι του Πάσχα o γενικός γραμματέας Εμπορίου «Η Ελλάδα δεν σταματά να παίρνει μέτρα. Προτεραιότητά μας είναι να στηρίξουμε το νοικοκυριό» δήλωσε ο υπουργός Ανάπτυξης Τι είπε απαντώντας στα αιτήματα για μείωση του ΦΠΑ ΦΟΡΤΩΣΗ ΠΕΡΙΣΣΟΤΕΡΩΝ Copyright © 2024 Newmoney"
    },
    {
        "title": "Η ιταλική οικονομία είναι ο νέος αδύναμος κρίκος – Γιατί δεν ισχύει πλέον το… «ούνα φάτσα, ούνα ράτσα» | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Η ελληνική κυβέρνηση περίμενε με… άνεση και αισιοδοξία την ετυμηγορία της Standard & Poor’s ελπίζοντας σε ένα ακόμη θετικό σήμα επιβράβευσης της προόδου της ελληνικής οικονομίας, το οποίο όντως και έλαβε με  αναβάθμιση του outlook από σταθερό σε θετικό. Αντιθέτως, η ιταλική κυβέρνηση βρισκόταν σε… αναμμένα κάρβουνα φοβούμενη τα χειρότερα από την αντίστοιχη έκθεση του διεθνούς οίκου σε ένα διάστημα που οι προβλέψεις για τα δημοσιονομικά και το χρέος της χώρας δεν είναι διόλου ενθαρρυντικές. Κοινώς σε οικονομκούς, τουλάχιστον, όρους το περίφημο…  «ούνα φάτσα, ούνα ράτσα» έχει πάψει να ισχύει! Τελικά η Ρώμη ανάσανε με έκδηλη ανακούφιση, καθώς η S&P Global Ratings, τα ξημερώματα, διατήρησε αμετάβλητη τη βαθμολογία του ιταλικού αξιόχρεου σε «ΒΒΒ» με σταθερό outlook. Ειδικά το τελευταίο, ήτοι η διατήρηση του outlook, κρίθηκε ως το πιο σημαντικό, καθώς σημαίνει πως η ιταλική οικονομία δεν κινδυνεύει άμεσα με υποβάθμιση. Αυτό, βέβαια, δεν σημαίνει πως η τρίτη κυριότερη οικονομία της Ευρωζώνης έχει αποφύγει τα δύσκολα, δεδομένου ότι έχει μια σειρά δύσκολων αξιολογήσεων φέτος. Μάλιστα, μέσα στο Μάιο έχουν σειρά η Fitch Ratings και η Moody’s. H ίδια η κυβέρνηση της Τζόρτζια Μελόνι αναγκάστηκε να παραδεχτεί, μόλις πρόσφατα, πως οι προσπάθειες της να μειώσει τα επίπεδα του χρέους δεν έχουν αποδειχτεί επιτυχείς, αφήνοντας ανοιχτό το ενδεχόμενο για περαιτέρω επιδείνωση του δείκτη. Μόλις αυτή την εβδομάδα, το Διεθνές Νομισματικό Ταμείο στις εκθέσεις που εξέδωσε για την πορεία της παγκόσμιας οικονομίας και τα δημοσιονομικά δεδομένα συμπεριέλαβε την Ιταλία ανάμεσα στους πλέον αδύναμους κρίκους, όχι μόνο της Ευρώπης, αλλά του παγκόσμιου συστήματος. Οι ρυθμοί ανάπτυξης τόσο το 2024 όσο και το 2025 εκτιμώνται στο χαμηλό 0,7%, ενώ το 2026 θα κατρακυλήσουν περαιτέρω στο ισχνό 0,2%. Ωστόσο, τα νούμερα φαντάζουν ακόμη πιο ανησυχητικά αναφορικά με το χρέος, με το ΔΝΤ να κάνει λόγο για εκτίναξη του στο 139,2% του ΑΕΠ το 2024, στο 140,4% το 2025 και στο 144,9% το 2026. Το έλλειμμα του προϋπολογισμού θα κυμανθεί επίσης ψηλά, στο 4,6% φέτος. Σύμφωνα με το Fiscal Monitor του διεθνούς οργανισμού η Ιταλία είναι ανάμεσα στις τέσσερις χώρες παγκοσμίως, μαζί με τις ΗΠΑ, την Κίνα και τη Βρετανία που παρουσιάζουν το πλέον οξύ πρόβλημα σε παγκόσμιο επίπεδο στο ζήτημα του δημοσίου χρέους. Η ίδια η κυβέρνηση Μελόνι είχε υποστηρίξει πως το δημόσιο χρέος θα φτάσει μάξιμουμ το 139,8% το 2026, όμως η άκρως αισιόδοξη αυτή εκτίμηση είχε βασιστεί σε εκτιμώμενη ανάπτυξη της τάξεως του 1%, όταν η ίδια η Τράπεζα της Ιταλίας κατέβασε τον πήχη του ΑΕΠ στο 0,6% για το 2024. Δεν είναι τυχαίο πως στελέχη της ιταλικής κυβέρνησης ήταν (και παραμένουν) από τους πλέον ηχηρούς επικριτές της σφιχτής νομισματικής πολιτικής της ΕΚΤ, θεωρώντας πως τα παρατεταμένα υψηλά επιτόκια επιβαρύνουν τις συνθήκες για την ήδη ευάλωτη ιταλική οικονομία. Ζητούν δε, επιτακτικά την ταχύτερη δυνατή έναρξη του καθοδικού κύκλου των ευρωεπιτοκίων. Τα στοιχεία αυτά προφανώς δεν έχουν περάσει απαρατήρητα από τους θεσμικούς επενδυτές, ούτε βέβαια από την Ευρωπαϊκή Επιτροπή που καιροφυλαχτεί και πιθανότατα θα ζητήσει νέα μέτρα τόσο στο πλαίσιο των κανόνων του Συμφώνου Σταθερότητας όσο και στο πλαίσιο της απελευθέρωσης των κρίσιμων κονδυλίων του Ταμείου Ανάπτυξης, από το οποίο η Ιταλία έχει λαμβάνειν από τα μεγαλύτερα μερίδια της πίτας. Ιταλικά δημοσιεύματα υποστηρίζουν ότι η κυβέρνηση αργά ή γρήγορα θα αναγκαστεί σε επώδυνες πολιτικές αποφάσεις, όπως η αναίρεση της υπόσχεσης της για περικοπές φόρων και νέα κονδύλια για τους πιο ευάλωτους πολίτες, κάτι που αναπόφευκτα θα της προκαλέσει πολιτικά ζημιά ειδικά ενόψει των ευρωεκλογών του Ιουνίου. Οι σφυγμομετρήσεις ήδη δείχνουν τη δημοτικότητα της Τζόρτζια Μελόνι να έχει περιοριστεί μετά από δύο χρόνια εξουσίας, με μόνο το 41% να επικροτεί τις επιδόσεις της. Όμως, οι δημοσκοπήσεις για τις ευρωεκλογές δείχνουν το κόμμα της, τους Αδελφούς της Ιταλίας, να παραμένει στην πρώτη θέση με περίπου 27,5% των ψήφων και με σημαντική διαφορά από το δεύτερο κόμμα, το κεντροαριστερό Δημοκρατικό Κόμμα που βρίσκεται στο 20,5%, ενώ έπεται το Κίνημα των Πέντε Αστέρων με περίπου 16%. Μια πρωτιά που η Μελόνι δεν θέλει σε καμία περίπτωση να χάσει, ως απάντηση σε όσους (εντός και εκτός της χώρας) την είχαν επικρίνει και είχαν αμφισβητήσει την ικανότητα της να κυβερνήσει! Διαβάστε ακόμη Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Οι νέες business της οικογένειας Μουράτογλου στην Ελλάδα Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "ΕΝΦΙΑ 2024: Πώς θα εκτυπώσετε τα εκκαθαριστικά – Ολη η διαδικασία | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ H εφορία απέστειλε φέτος 7.159.164 εκκαθαριστικά σημειώματα πληρωμής ΕΝΦΙΑ. Με βάση αυτά, 6.167.304 φυσικά πρόσωπα και επιχειρήσεις οφείλουν να καταβάλουν φόρο συνολικού ύψους 2.286.700.139 ευρώ. Η πρώτη δόση, από τις 11, του ΕΝΦΙΑ καταβάλλεται από τους περίπου 7 εκατομμύρια ιδιοκτήτες ακινήτων στις 30 Απριλίου. Ο φόρος μπορεί να πληρωθεί και εφάπαξ χωρίς όμως έκπτωση. Η διαδικασία που πρέπει να ακολουθήσουν οι ιδιοκτήτες ακινήτων προκειμένου να δουν το ποσό της εκκαθάρισης για τον εφετινό ΕΝΦΙΑ είναι απλή και γρήγορη και έχει ως εξής: • Το πρώτο βήμα είναι να πληκτρολογήσετε www.aade.gr για να μπείτε στη σελίδα της ΑΑΔΕ. Στη συνέχεια βρίσκετε το «MyΑΑDE» και την επιλογή «Εφαρμογές». • Το επόμενο βήμα είναι κάνετε κλικ στην επιλογή με τίτλο «Δημοφιλείς Εφαρμογές» και αμέσως μετά να πατήσετε εκεί που γράφει «ΔΗΛΩΣΗ Ε9/ΕΝΦΙΑ». Αμέσως μετά θα βρεθείτε στην επόμενη ηλεκτρονική σελίδα όπου έχει τίτλο «Δήλωση Ε9/ΕΝΦΙΑ» και στη συνέχεια θα πρέπει να κάνετε κλικ πάνω στην επιλογή «ΕΙΣΟΔΟΣ ΣΤΗΝ ΕΦΑΡΜΟΓΗ». • Στη συνέχεια θα σας ζητηθεί να συμπληρώσετε το «όνομα χρήστη» και τον κωδικό πρόσβασης που είναι οι ίδιοι κωδικοί που χρησιμοποιείτε για την συμπλήρωση και υποβολή της φορολογικής δήλωσής σας. • Μετά θα πατήσετε «ΣΥΝΔΕΣΗ» και αμέσως μετά εφόσον τα στοιχεία του είναι σωστά θα βρεθείτε στο Ολοκληρωμένο Πληροφοριακό Σύστημα Περιουσιολογίου όπου κάτω χαμηλά θα πρέπει να πατήσετε την επιλογή «Είσοδος». • Στη σελίδα που θα βρεθείτε, αριστερά αναγράφεται «Έτος», «Στοιχεία υπόχρεου», «Διαθέσιμες ενέργειες», «Εκτυπώσεις». Το πρώτο πράγμα που θα δείτε είναι ότι εκεί που αναγράφει «Ετος» εμφανίζει την επιλογή «2025». • Για να μπορέσετε να εκτυπώσετε το εκκαθαριστικό του τρέχοντος έτους θα πρέπει να κάνει κλικ σε αυτή την επιλογή και να βάλετε ως έτος το 2024. Αμέσως μετά θα διαπιστώσετε ότι στο πεδίο «Εκτυπώσεις» εμφανίζεται η επιλογή «Εκτύπωση εκκαθαριστικού τελευταίας εκκαθάρισης για το έτος 2024» και σε παρένθεση αναγράφει «αρχείο pdf». • Σε αυτή την επιλογή πρέπει να κάνετε κλικ για να εμφανιστεί το εκκαθαριστικό ΕΝΦΙΑ 2024. Μόλις κατέβει στον υπολογιστή σας το αρχείο με το εκκαθαριστικό ΕΝΦΙΑ και το ανοίξετε, θα πρέπει πάνω δεξιά να αναγράφει «ΕΝΦΙΑ 2024». • Εφόσον δεν έχετε καμία αλλαγή στην περιουσιακή σας κατάσταση θα πρέπει το ποσό του φόρου που αναγράφεται να είναι το ίδιο ή και χαμηλότερο με το περυσινό, ενώ ως καταληκτική ημερομηνία πληρωμής του φόρου αναφέρει το σημείωμα την 30η Απριλίου 2024. • Πάνω από την ημερομηνία αυτή υπάρχει η ταυτότητα πληρωμής βάσει της οποίας θα εξοφληθεί ο φόρος είτε απευθείας στο γκισέ της τράπεζας είτε μέσω e-banking. Αν κάποιος δεν θέλει να πληρώσει το ποσό εφάπαξ μπορεί να το πράξει σε 11 άτοκες μηνιαίες δόσεις όπου το «δοσολόγιο» και οι ημερομηνίες πληρωμές εμφανίζονται κάτω δεξιά στο εκκαθαριστικό σημείωμα. Σημειώνεται ότι οι φορολογούμενοι μπορούν να εξοφλήσουν το σύνολο του νέου ΕΝΦΙΑ και σε 24 έντοκες μηνιαίες δόσεις, εντάσσοντας την οφειλή στην πάγια ρύθμιση, με το επιτόκιο όμως να διαμορφώνεται σε 5,87% ετησίως. Όσοι επιλέξουν να πληρώσουν εφάπαξ το ποσό δεν θα έχουν καμία έκπτωση, ενώ όσοι δεν μπορούν να εξοφλήσουν το φόρο σε 11 άτοκες μηνιαίες δόσεις και επιθυμούν περισσότερες δόσεις μπορούν μέσω της πάγιας ρύθμισης σε έως 24 δόσεις. Υπάρχουν όμως προϋποθέσεις: Το ποσό του ΕΝΦΙΑ να είναι πάνω από 300 ευρώ και η ελάχιστη δόση είναι 30 ευρώ. Όμως οι δόσεις της πάγιας ρύθμισης δεν είναι άτοκες. Στην περίπτωση των 12 δόσεων το επιτόκιο ανέρχεται σε 4,37%, και για 24 δόσεις σε 5,87%, ενώ αν μείνει μία δόση απλήρωτη τότε αυτή προσαυξάνεται κατά 15%. Από την άλλη μπορεί κάποιος να χρεώσει ολόκληρο το ποσό στην πιστωτική του κάρτα και μέσω του προγράμματος 12 άτοκων δόσεων που έχουν οι περισσότερες τράπεζες να εξοφλήσει το ποσό όχι σε 11 αλλά σε 12 δόσεις. Ωστόσο θα πρέπει να είναι ιδιαίτερα επιμελής στην αποπληρωμή των δόσεων γιατί αν κάποιος καθυστερήσει να εξοφλήσει μία δόση στην τράπεζα θα επιβαρυνθεί με τόκους που σε ετήσια βάσει φθάνουν το 14% – 16%. Διαβάστε ακόμη Υπέρβαση στόχων και «χρυσά» έσοδα για τις εταιρείες πληροφορικής – Οι προβλέψεις για νέα ρεκόρ (pic) Η ιταλική οικονομία είναι ο νέος αδύναμος κρίκος – Γιατί δεν ισχύει πλέον το… «ούνα φάτσα, ούνα ράτσα» Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Copyright © 2024 Newmoney"
    },
    {
        "title": "Barbie: Μετά την ταινία έρχεται το νέο ροζ dumphone ειδικά για την Gen Z | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Η γνωστή ταινία Barbie εκτός του ότι έσπασε τα κοντέρ στα box offices, επηρεάζοντας όχι μόνο την βιομηχανία του κινηματογράφου και της μόδας, με ροζ ρούχα να έχουν κατακλύσει την αγορά, τώρα επεκτείνεται και στα κινητά τηλέφωνα. Η εταιρεία πίσω από τα smartphones με το σήμα της Nokia, η HMD, συντομογραφία για την Human Mobile Devices, λέει ότι θα λανσάρει ένα flip phone Barbie αυτό το καλοκαίρι, σε συνεργασία με την εταιρεία κατασκευής παιχνιδιών Mattel. Η Mattel είναι η εταιρεία πίσω από τη συλλογή κούκλων μόδας Barbie. Παράγει και πωλεί τα δημοφιλή παιδικά παιχνίδια και αξεσουάρ από το 1959.\nΗ συσκευή, η οποία αναμένεται να κυκλοφορήσει αυτό το καλοκαίρι, «υπόσχεται να ενσωματώσει το vintage chic της αυθεντικής μάρκας ενδυνάμωσης των κοριτσιών με μια πρέζα ροζ και φυσικά λάμψη», σύμφωνα με δελτίο τύπου της HMD. Δεν θα είναι συνδεδεμένο στο διαδίκτυο, καθιστώντας το μια αναδρομή στα «χαζά τηλέφωνα» του παρελθόντος πριν γίνουν δημοφιλή τα smartphones, όπως μεταδίδει το CNBC. Τα λεγόμενα «χαζά» τηλέφωνα έχουν γίνει όλο και πιο δημοφιλή, ειδικά στους καταναλωτές της γενιάς Z, οι οποίοι προσπαθούν να περιορίσουν την ψηφιακή τους δραστηριότητα και να απομακρυνθούν από το τοξικό περιεχόμενο που βρίσκεται σε πλατφόρμες όπως το Instagram, το TikTok, το Snapchat και το YouTube. Ο Lars Silberbauer, επικεφαλής μάρκετινγκ της HMD, δήλωσε ότι «ήρθε η ώρα να ανταλλάξουμε την reel life με την πραγματική ζωή και να πάρουμε μια ανάσα από όλες τις διακοπές των ειδοποιήσεων». Η συσκευή μοιάζει με ένα τυπικό αναδιπλούμενο τηλέφωνο με κουμπιά αντί για οθόνη αφής και διατίθεται σε καυτό ροζ χρώμα, που θυμίζει το εμβληματικό ροζ αξεσουάρ αναδιπλούμενου τηλεφώνου που συνοδεύει πολλές κούκλες Barbie. Είναι η πρώτη συσκευή που πωλείται από την HMD με τη νέα εμπορική της ονομασία, Human Mobile Devices – ή HMD για συντομία. Πρόκειται για ένα βήμα μακριά από τη Nokia, η οποία είναι η μάρκα που η HMD χρησιμοποιούσε συνήθως για την πώληση των χαζών τηλεφώνων και των smartphones της. Στο πλαίσιο μιας ανανέωσης, η HMD σχεδιάζει να εξακολουθεί να πωλεί τηλέφωνα Nokia. Αλλά θα συνεργάζεται με άλλες μάρκες για να πωλεί τηλέφωνα που θα αντιπροσωπεύουν μόνο τη μάρκα τους και όχι την HMD, με την εταιρεία να ενεργεί ως ένα είδος κατασκευαστή υλικού λευκής ετικέτας στο παρασκήνιο. Η HMD αποσχίστηκε από τη Microsoft αφού ο αμερικανικός τεχνολογικός γίγαντας αποφάσισε να πουλήσει το εμπορικό σήμα τηλεφώνων Nokia, το οποίο αγόρασε για πρώτη φορά το 2014, σε μια ομάδα πρώην στελεχών της Nokia. Η HMD Global ιδρύθηκε το 2016. Η μανία της Barbie έγινε φαινόμενο το 2023 λόγω μιας ταινίας-μπλοκμπάστερ με πρωταγωνιστές τους Margot Robbie, Ryan Gosling και Will Ferrell. Η ταινία συγκέντρωσε πάνω από 1,4 δισεκατομμύρια δολάρια στο box office, καθιστώντας την την ταινία με τα υψηλότερα έσοδα του 2023. Διαβάστε ακόμη Κασσέλακης στο Συνέδριο ΣΥΡΙΖΑ: Δεν πάμε σε εκλογές- Έπεσαν οι μάσκες (upd) Χειμερινές εκπτώσεις 2024: Πότε ολοκληρώνονται – Τι να προσέξουν οι καταναλωτές Ολυμπιακοί Αγώνες 2024: Ποιες θα είναι οι τιμές για τους θεατές (tweet) Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "ENTERSOFT | newmoney",
        "body": "ΕΠΙΚΟΙΝΩΝΙΑ Οι «παίκτες» που πρωταγωνιστούν στην αγορά, τα πρόσωπα και οι υψηλές επιδόσεις. Τι δείχνουν τα μέχρι στιγμής αποτελέσματα, εισηγμένων και μη, ομίλων του ταχέως αναπτυσσόμενου κλάδου Η εταιρεία προσφέρει €8 σε μετρητά, για κάθε μετοχή της Δημόσιας Πρότασης που θα της προσφερθεί νόμιμα και έγκυρα Η εταιρία Unity Holding Company συστήθηκε στις 19 Μαρτίου με σκοπό και την υποβολή υποχρεωτικής δημόσιας προσφοράς στους μετόχους της Entersoft To κέντρο διανομής μπορεί να ξεπεράσει σε παραγωγικότητα τις 10.000 παραγγελίες την ημέρα Το 90,99% της Entersoft στη Verdalite Limited  Το Olympia Group του Πάνου Γερμανού έχει αποκτήσει το 91% θα προχωρήσει στην υποχρεωτική δημόσια πρόταση, που ήδη έχει ανακοινώσει ότι θα πραγματοποιήσει - Entersoft: «Θα επιδιωχθεί η διαγραφή των μετοχών από το Χ.Α.»  Θα υποβληθεί υποχρεωτική δημόσια πρόταση εξαγοράς του συνόλου των υπολοίπων μετοχών της Entersoft, εντός της προθεσμίας που θέτει ο νόμος (είκοσι ημέρες) ΦΟΡΤΩΣΗ ΠΕΡΙΣΣΟΤΕΡΩΝ Copyright © 2024 Newmoney"
    },
    {
        "title": "Ασία: Γιατί προχωρούν σε αλλαγές και απολύσεις επενδυτικές τράπεζες | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Aλλάζουν στρατηγική μεγάλες επενδυτικές τράπεζες στην Ασία καθώς οι αγορές κινούνται υποτονικά, ενώ προχωρούν και σε περικοπές και απολύσεις προσωπικού. Τα κεφάλαια που αντλήθηκαν από τα χρηματιστήρια υποχωρήσαν κατά 80% στο πρώτο τρίμηνο του 2024 σε σχέση με το ίδιο διάστημα του 2023. Η Morgan Stanley περικόπτει τουλάχιστον 50 θέσεις εργασίας επενδυτικής τραπεζικής στην περιοχή από αυτή την εβδομάδα, αριθμός που αντιπροσωπεύει το 13% των 400 εργαζομένων επενδυτικής τραπεζικής που διατηρεί στην Ασία. Οι απολύσεις στη μονάδα επενδυτικής τραπεζικής της HSBC η οποία πραγματοποιεί το μεγαλύτερο μέρος των κερδών της στην Ασία, ξεκίνησαν την Τρίτη και όπως ανέφεραν πηγές στο Reuters αναμένεται να οδηγήσουν στην αποχώρηση περίπου 30 ανθρώπων που ασχολούνται με τις συμφωνίες στην περιοχή. Μάλιστα, κι άλλες παγκόσμιες επενδυτικές τράπεζες ενδέχεται να ακολουθήσουν το παράδειγμα στο μέλλον, καθώς δέχονται αυξημένες πιέσεις να περιορίσουν το κόστος εν μέσω ραγδαίας πτώσης των εσόδων από τις δραστηριότητες της κεφαλαιαγοράς και των συμβουλευτικών επιχειρήσεων συγχωνεύσεων και εξαγορών. Οι περικοπές στη Morgan Stanley και την HSBC είναι από τις μεγαλύτερες για τις ομάδες επενδυτικής τραπεζικής των δύο τραπεζών που επικεντρώνονται στην Κίνα, εν μέσω της επιβράδυνσης της οικονομίας. Οι κορυφαίοι προορισμοί εισαγωγής κινεζικών εταιρειών στο χρηματιστήριο αντιμετωπίζουν «ξηρασία» στις συναλλαγές και συρρικνούμενες αποτιμήσεις. Το χρηματιστήριο του Χονγκ Κονγκ είδε 12 αρχικές δημόσιες εγγραφές (IPO) να συγκεντρώνουν 4,7 δισεκατομμύρια HK$ (600,28 εκατομμύρια δολάρια) το πρώτο τρίμηνο, μια πτώση 30% σε ετήσια βάση και τη χειρότερη από το 2009, σύμφωνα με στοιχεία της Deloitte. Τα χρήματα που αντλήθηκαν μέσω ΑΜΚ από κινεζικές εταιρείες, συμπεριλαμβανομένων τόσο των χερσαίων όσο και των υπεράκτιων χρηματιστηρίων, σημείωσαν βουτιά 80% το πρώτο τρίμηνο του τρέχοντος έτους σε σύγκριση με την αντίστοιχη περσινή περίοδο, στα 2,9 δισ. δολάρια, σύμφωνα με τα στοιχεία της LSEG. Οι δημόσιες εγγραφές στην ηπειρωτική Κίνα μειώθηκαν κατά 82% σε σχέση με ένα χρόνο νωρίτερα, σε μόλις 2,4 δισεκατομμύρια δολάρια κατά την ίδια περίοδο, τη μικρότερη τριμηνιαία συγκέντρωση κεφαλαίων από το τέταρτο τρίμηνο του 2018, σύμφωνα με τα στοιχεία της LSEG. Η συνολική αξία των συμφωνιών συγχωνεύσεων και εξαγορών με εμπλοκή της Κίνας συρρικνώθηκε κατά 36%, γεγονός που υποδεικνύει τις μικρότερες αμοιβές που κέρδισαν οι τραπεζίτες από τους πελάτες τους από τη συμβουλευτική σε τέτοιου είδους συναλλαγές. Αποτέλεσμα αυτού, ένας νέος γύρος περικοπών προσωπικού που ξεκίνησε στα τέλη του 2023 στην ηπειρωτική Κίνα και το Χονγκ Κονγκ, βασικούς περιφερειακούς κόμβους επενδυτικής τραπεζικής των δυτικών τραπεζών, πρόκειται να επιταχυνθεί φέτος, όπως δήλωσαν τραπεζίτες. Μόλις τον Ιανουάριο, η Bank of America απέλυσε περίπου 20 τραπεζίτες στην περιοχή, μετά από έναν καταιγισμό μειώσεων στις επενδυτικές τράπεζες από την UBS , την Citigroup και άλλες. Εκτός Ασίας, οι αμερικανικοί τραπεζικοί κολοσσοί συνολικά συνέχισαν να απολύουν υπαλλήλους το πρώτο τρίμηνο, με τη Citigroup να σημειώνει τη μεγαλύτερη πτώση. Οι τράπεζες δέχονται πιέσεις για τον έλεγχο του κόστους λόγω των αβέβαιων οικονομικών προοπτικών. Διαβάστε ακόμη: Belem: Το πλοίο-μύθος μεταφέρει την Ολυμπιακή Φλόγα στο Παρίσι HSBC: Νέες τιμές στόχοι και εκτιμήσεις για ΟΠΑΠ και Jumbo Η παγκόσμια οικονομία στη δίνη της απρόβλεπτης σύγκρουσης Ιράν – Ισραήλ Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "κτηνοτρόφοι | newmoney",
        "body": "ΕΠΙΚΟΙΝΩΝΙΑ Η πληρωμή του τέλους για το 2024 θα είναι πιλοτική Μετατρέπουμε την κρίση σε ευκαιρία για εκσυγχρονισμό της κτηνοτροφίας και της μελισσοκομίας, δήλωσε ο υπουργός Αγροτικής Ανάπτυξης Λευτέρης Αυγενάκης - Η συνολική χρηματοδότηση ανέρχεται σε 45 εκατ. ευρώ - Σε ποιες περιφερειακές ενότητες και Δήμους εφαρμόζεται το Μέτρο 5.2  Οι 27 υπουργοί Γεωργίας της ΕΕ συναντήθηκαν στο πλαίσιο των συζητήσεων για μια κοινή απάντηση στις διεκδικήσεις των Ευρωπαίων αγροτών Αγρότες και κτηνοτρόφοι αποφασίζουν τις επόμενες κινήσεις τους - Τι λένε για εξαγγελίες και μέτρα στην Κεντρική Μακεδονία Τι δήλωσε ο υπ. Αγροτικής Ανάπτυξης και Τροφίμων κατά την έναρξη της 30ής επετειακής Agrotica στη Θεσσαλονίκη Τι διεκδικούν  Όπως διευκρίνισε ο υπουργός Αγροτικής Ανάπτυξης και Τροφίμων οι αποζημιώσεις δεν καταβάλλονται δύο μήνες μετά την καταστροφή, όπως υποστηρίζουν κάποια στελέχη της Αντιπολίτευσης, αλλά μόλις 19 ημέρες από την ημέρα που έκλεισε το σύστημα υποβολής των δηλώσεων Πλήρης χρηματοδότηση για αποκατάσταση ζωικού κεφαλαίου και εγκαταστάσεων - Και οι μελέτες για τις κτηνοτροφικές εγκαταστάσεις θα γίνουν δωρεάν  ΦΟΡΤΩΣΗ ΠΕΡΙΣΣΟΤΕΡΩΝ Copyright © 2024 Newmoney"
    },
    {
        "title": "ανταποδοτικό τέλος | newmoney",
        "body": "ΕΠΙΚΟΙΝΩΝΙΑ Η πληρωμή του τέλους για το 2024 θα είναι πιλοτική ΦΟΡΤΩΣΗ ΠΕΡΙΣΣΟΤΕΡΩΝ Copyright © 2024 Newmoney"
    },
    {
        "title": "ΔΥΠΑ: Πότε σταματούν οι αιτήσεις για το πρόγραμμα 7μηνης εργασιακής εμπειρίας | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Την Τρίτη 30 Απριλίου 2024 λήγει η προθεσμία για όσες επιχειρήσεις θέλουν να υποβάλουν αιτήσεις στη ΔΥΠΑ για το πρόγραμμα απόκτησης εργασιακής εμπειρίας ανέργων 18-30 ετών, με 100% επιδότηση μισθού και εισφορών, στους Δήμους Ιστιαίας – Αιδηψού και Μαντουδίου – Λίμνης – Αγίας Άννης της Εύβοιας. Όπως αναφέρεται σε ανακοίνωση, η δράση δίνει την ευκαιρία σε νέους να αποκτήσουν πολύτιμη εμπειρία, να αναβαθμίσουν τα προσόντα τους και να προετοιμαστούν για ένταξη στην αγορά εργασίας. Ωφελούμενοι είναι εγγεγραμμένοι άνεργοι 18-30 ετών και στόχος της δράσης είναι η ενίσχυση της πρόσβασης των νέων στην αγορά εργασίας και η ανάσχεση της διαρροής επιστημονικού δυναμικού. Το πρόγραμμα διαρκεί 7 μήνες και η ΔΥΠΑ καταβάλλει στους ωφελουμένους μηνιαία αποζημίωση ίση με τον κατώτατο καθαρό μισθό (με πλήρεις ασφαλιστικές εισφορές), καθώς και αναλογία δώρων εορτών και επιδόματος αδείας. Οι επιχειρήσεις εντάσσονται ανάλογα με τον αριθμό των εργαζομένων τους, ως εξής:  Απαραίτητη προϋπόθεση είναι να μην έχει προβεί η επιχείρηση σε μείωση προσωπικού λόγω καταγγελίας σύμβασης εργασίας στο τρίμηνο πριν από την υποβολή της αίτησης. Οι επιχειρήσεις που ενδιαφέρονται να συμμετάσχουν, υποβάλλουν ηλεκτρονική αίτηση μέσω dypa.gov.gr (eservices). Διαβάστε ακόμη  Υπέρβαση στόχων και «χρυσά» έσοδα για τις εταιρείες πληροφορικής – Οι προβλέψεις για νέα ρεκόρ (pic) Η ιταλική οικονομία είναι ο νέος αδύναμος κρίκος – Γιατί δεν ισχύει πλέον το… «ούνα φάτσα, ούνα ράτσα» Σαν σήμερα πριν 35 χρόνια ο Ανδρέας Παπανδρέου αναφωνεί το «Τσοβόλα δώσ’ τα όλα» – Το παρασκήνιο Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Μικρομεσαίες επιχειρήσεις | newmoney",
        "body": "ΕΠΙΚΟΙΝΩΝΙΑ Στο πλαίσιο του INSPIRATION Η Διεύθυνση Οικονομικής Ανάλυσης της Εθνικής Τράπεζας διεξήγαγε έρευνα πεδίου σε 200 μικρομεσαίες επιχειρήσεις σε περιοχές που επλήγησαν από έντονα φυσικά φαινόμενα το 2023 Οι δυσκολίες που αντιμετωπίζει η συντριπτική πλειοψηφία των ελληνικών μικρομεσαίων επιχειρήσεων στην εύρεση χρηματοδότησης Η έρευνα υπογραμμίζει, ακόμη, τη σημαντική συμβολή της γυναικείας επιχειρηματικότητας στην οικονομική ανάπτυξη της χώρας. Τα δελτία συμμετοχής των ενδιαφερόμενων υποψήφιων φορέων μπορούν να κατατεθούν το αργότερο έως την Παρασκευή 28 Ιουνίου 2024 και ώρα 15.00 Δάνεια, €2 δισ. μέσω προγραμμάτων του Ομίλου της ΕΤΕπ και της ΕΑΤ και €1,45 δισ. μέσω του RRF έλαβαν το 2023 εγχώριες επιχειρήσεις και ελεύθεροι επαγγελματίες, συμβάλλοντας στην άνοδο του υπολοίπου των πιστώσεων – Τι δείχνει η Έκθεση της ΤτΕ Όλα όσα ανέφερε ο διοικητής της ΤτΕ για πρόσβαση των ΜμΕ σε δάνεια, τράπεζες, Ταμείο Ανάκαμψης, μειώσεις επιτοκίων από την ΕΚΤ Το Β.Ε.Α ως αρωγός των νέων και μικρομεσαίων επιχειρήσεων, στέκεται δίπλα τους ως πολύτιμος σύμβουλός τους ΦΟΡΤΩΣΗ ΠΕΡΙΣΣΟΤΕΡΩΝ Copyright © 2024 Newmoney"
    },
    {
        "title": "Morgan Stanley: Η BoE θα μειώσει τα επιτόκια τον Μάιο, νωρίτερα από ΕΚΤ και Fed | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Ως μια επίδειξη αισιοδοξίας η Τράπεζα της Αγγλίας (BoE) θα μπορούσε να προχωρήσει σε μείωση των επιτοκίων της ακόμη και τον Μάιο, υποστηρίζει η Morgan Stanley, εκτιμώντας ότι το κλίμα της αγοράς λειτουργεί υποστηρικτικά σε μια τέτοια απόφαση. «Εξακολουθούμε να υποστηρίζουμε ότι η μείωση των επιτοκίων από την BoE θα γίνει τον Μάιο», δήλωσε ο επικεφαλής οικονομολόγος της αμερικανικής τράπεζας, Jens Eisenschmidt στο CNBC, κόντρα στην κυριαρχούσα άποψη που έχει διαμορφωθεί στη Wall Street και υποστηρίζει ότι η Κεντρική τράπεζα της Αγγλίας θα ξεκινήσει τη μείωση των επιτοκίων τον Σεπτέμβριο. Όπως μεταδίδει το CNBC οι προσδοκίες για μείωση των επιτοκίων έχουν εξασθενίσει τις τελευταίες εβδομάδες, καθώς ο επίμονος πληθωρισμός στις ΗΠΑ και τα ολοένα πιο επιθετικά σχόλια της Fed έχουν θέσει υπό αμφισβήτηση τις εκτιμήσεις του αποπληθωρισμού. Ακόμη και η Ευρωπαϊκή Κεντρική Τράπεζα (ΕΚΤ), η οποία μόλις την περασμένη εβδομάδα σηματοδότησε την επερχόμενη μείωση των επιτοκίων, αναγνώρισε ότι οι αυξανόμενες εντάσεις στη Μέση Ανατολή θα μπορούσαν να απειλήσουν τα σχέδια αυτά όπως ανέφερε χαρακτηριστικά στις δηλώσεις του ο αυστριακός κεντρικός τραπεζίτης Ρόμπερτ Χόλτσμαν. Από την άλλη πλευρά, ο διοικητής της Τράπεζας της Αγγλίας Άντριου Μπέιλι δήλωσε την Τετάρτη 19/4 ότι οι προοπτικές στην Ευρώπη διαφέρουν από αυτές των ΗΠΑ και εξέφρασε την αισιοδοξία του ότι ο πληθωρισμός στο Ηνωμένο Βασίλειο υποχωρεί, χαρακτηρίζοντας τα τελευταία στοιχεία ως «σχεδόν σε καλό δρόμο» με τις προβλέψεις του ιδρύματος. Ο πληθωρισμός στο Ηνωμένο Βασίλειο υποχώρησε λίγο λιγότερο από το αναμενόμενο, στο 3,2% τον Μάρτιο από 3,4% τον Φεβρουάριο, αλλά υπολείπεται του 3,1% που είχαν προβλέψει οι αναλυτές για τον περασμένο μήνα. Η BOE έχει προβλέψει ότι ο πληθωρισμός θα πέσει κάτω από τον στόχο του 2% το δεύτερο τρίμηνο του έτους, πριν αυξηθεί και πάλι στο 3% στη συνέχεια του χρόνου. Σύμφωνα με τον Eisenschmidt η Morgan Stanley συμφωνεί με τις προβλέψεις αυτές. «Σε γενικές γραμμές, οι κεντρικές τράπεζες βρίσκονται όλες στην ίδια βάρκα. Η διαδικασία αποπληθωρισμού είναι ανώμαλη, δεν είναι πλήρως εξασφαλισμένη και επομένως επιλέγουν να προχωρούν αργά και με μετρημένα βήματα», είπε ο Eisenschmidt. «Ταυτόχρονα, νομίζω ότι τόσο για το Ηνωμένο Βασίλειο όσο και για την ΕΚΤ είναι πλέον σαφές ότι οι μειώσεις επιτοκίων είναι καθ’οδόν ενώ για τη Fed υπάρχει λίγη ακόμα αναμονή», πρόσθεσε. Όσον αφορά τις προβλέψεις της Morgan Stanley για τις μειώσεις επιτοκίων από την ΕΚΤ και τη Fed η τράπεζα εκτιμά ότι και οι δύο κεντρικές τράπεζες θα μειώσουν τα επιτόκια τρεις φορές φέτος, με την ΕΚΤ να προχωρά στην πρώτη μείωση τον Ιούνιο και τη Fed τον Ιούλιο. Διαβάστε ακόμη Χρυσός: Σταθεροποιείται παρά την αυξημένη ένταση στη Μέση Ανατολή (γράφημα) Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι S&P’s: Με μεταρρυθμίσεις και πλεονάσματα έρχονται νέες αναβαθμίσεις Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "Αναλυτές: Game changer για τη Μέση Ανατολή το ισραηλινό πλήγμα στο Ιράν -«Μπορεί να οδηγήσει σε ανοιχτό πόλεμο» | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Μια από τις πιο εμπρηστικές εβδομάδες στον σκιώδη πόλεμο δεκαετιών μεταξύ του Ιράν και του Ισραήλ έληξε προς ανακούφιση όλων την Παρασκευή, αφού η Τεχεράνη δήλωσε ότι είχε αντιμετωπίσει επιτυχώς μια μικρή επίθεση στο έδαφός της από ισραηλινά μη επανδρωμένα αεροσκάφη. Αλλά ενώ το χτύπημα, το οποίο το Ισραήλ δεν διεκδίκησε επισήμως, απέφυγε προς το παρόν να προκαλέσει νέα κλιμάκωση, κανείς δεν μπορεί να αμφισβητήσει ότι εγκαινίασε μια νέα εποχή όπου οι δύο αντίπαλοι φαίνονται πιο πρόθυμοι να πολεμήσουν ο ένας τον άλλον απευθείας και όχι μέσω αντιπροσώπων. Και αυτό, όπως φοβούνται κυβερνητικοί αξιωματούχοι και εμπειρογνώμονες, θα μπορούσε να οδηγήσει σε ανοιχτό πόλεμο. «Η προηγούμενη εβδομάδα ήταν ένα παιχνίδι που άλλαξε τα δεδομένα, ένα “game changer”», δήλωσε η Σούζαν Μαλόνεϊ, πρώην αξιωματούχος του Στέιτ Ντιπάρτμεντ που τώρα είναι αντιπρόεδρος στο Ινστιτούτο Brookings. Η μαζική πυραυλική επίθεση του Ιράν στο Ισραήλ πριν από έξι ημέρες «άλλαξε τη φύση αυτής της σύγκρουσης και δεν βλέπω να αλλάζει ξανά, παρόλο που οι Ισραηλινοί ήταν πολύ, πολύ μετρημένοι στην απάντησή τους», είπε. «Η βασική γραμμή για κλιμάκωση είναι τώρα πολύ υψηλότερη». Οι τιμές του πετρελαίου υποχώρησαν την Παρασκευή και οι αγορές εμφανίστηκαν σχετικά αμετάβλητες αφού κατέστη σαφές ότι το χτύπημα στο Ιράν ήταν πολύ πιο περιορισμένο από ό,τι αρχικά φοβόταν η παγκόσμια κοινότητα. Δημοσίως, οι σύμμαχοι του Ισραήλ εξέφρασαν την ικανοποιήση τους  που τα πλήγματα της Παρασκευής ήταν τόσο μικρά, ακόμη και αν ο πρωθυπουργός Μπενιαμίν Νετανιάχου είχε απορρίψει τις εκκλήσεις τους να μην προβεί καθόλου σε αντίποινα, αφού κατάφερε να εξουδετερώσει σχεδόν εξ ολοκλήρου τις πρωτοφανείς πυραυλικές επιθέσεις του Ιράν το περασμένο Σαββατοκύριακο. Ωστόσο, αυτή η ηρεμία υποκρύπτει μια βαθύτερη ανησυχία μεταξύ Αμερικανών και ξένων αξιωματούχων. Ένας ανώτερος Ευρωπαίος αξιωματούχος προειδοποίησε ότι η κατάσταση παραμένει πολύ τεταμένη, χωρίς να υπάρχει καμία βεβαιότητα ότι μια νέα ανάφλεξη μπορεί να περιοριστεί εάν η σύγκρουση αναζωπυρωθεί και πάλι μεταξύ του Ιράν και του Ισραήλ τις επόμενες ημέρες. Οι ανησυχίες των επιχειρήσεων για την κατάσταση αυξήθηκαν στα υψηλότερα επίπεδα αυτή την εβδομάδα από τις επιθέσεις της 7ης Οκτωβρίου, σύμφωνα με έρευνα της Oxford Economics. «Εάν υπάρξει μια σοβαρή κλιμάκωση – που σημαίνει μια πολύ ευρύτερη περιφερειακή κλιμάκωση από αυτή που έχουμε δει μέχρι στιγμής – τότε ναι, θα μπορούσαμε να έχουμε ένα σοβαρό πετρελαϊκό σοκ», δήλωσε η Γκίτα Γκόπιναθ, πρώτη αναπληρώτρια διευθύντρια του Διεθνούς Νομισματικού Ταμείου, στην τηλεόραση του Bloomberg. «Αλλά δεν έχουμε φτάσει ακόμη εκεί». Στις ετήσιες συνεδριάσεις του Ταμείου στην Ουάσινγκτον αυτή την εβδομάδα, ορισμένοι αξιωματούχοι ανησυχούσαν ότι οι συνάδελφοί τους αρνούνταν τους κινδύνους που θα μπορούσε η σύγκρουση να επεκταθεί ευρύτερα. Ωστόσο, δεν ήθελαν να κατονομαστούν αμφισβητώντας τη δημόσια γραμμή. Ένα από τα μεγάλα ερωτήματα τώρα είναι αν η κυβέρνηση Νετανιάχου θα αισθανθεί υποχρεωμένη να συνεχίσει να πλήττει το Ιράν και ιρανικούς στόχους αλλού. Η τελευταία ανάφλεξη ακολούθησε μια πυραυλική επίθεση την 1η Απριλίου που σκότωσε Ιρανούς στρατιωτικούς διοικητές σε διπλωματικό συγκρότημα στη Δαμασκό. Η Τεχεράνη κατηγόρησε γι’ αυτό το γεγονός το Ισραήλ, το οποίο δεν έχει επιβεβαιώσει ότι ήταν υπεύθυνο. Το Ιράν κατέστησε σαφές ότι ήταν έτοιμο να κάνει κάτι που δεν είχε τολμήσει ποτέ στο παρελθόν: να εκτοξεύσει εκατοντάδες πυραύλους και μη επανδρωμένα αεροσκάφη κατά του Ισραήλ από το έδαφός του. Αν και πολλά από τα πλήγματα  απέτυχαν, χρειάστηκε ωστόσο η βοήθεια των ΗΠΑ και του Ηνωμένου Βασιλείου για να εξουδετερώσει το Ισραήλ την επίθεση. Αυτό έστειλε το δυσοίωνο μήνυμα ότι το Ισραήλ δεν θα ήταν σε θέση να αποκρούσει μια εισβολή μόνο του. Οι ΗΠΑ είχαν εργαστεί μανιωδώς για να πείσουν τον Νετανιάχου να «πάρει τη νίκη»  και να αντισταθεί στην αντίδραση. Και δεδομένης της περιορισμένης φύσης της επίθεσης το βράδυ της Πέμπτης, μπορεί να τον άκουσε, τουλάχιστον προς το παρόν. Ωστόσο, ο Νετανιάχου έχει επίσης δείξει μια συνήθεια να αγνοεί τις ΗΠΑ στο παρελθόν. Αυτό ήταν πιο ξεκάθαρο στον συνεχιζόμενο πόλεμο στη Λωρίδα της Γάζας, τον οποίο το Ισραήλ ξεκίνησε μετά την επίθεση της 7ης Οκτωβρίου που στοίχισε τη ζωή σε περίπου 1.200 ανθρώπους. Τα αντίποινα των ισραηλινών δυνάμεων έχουν σκοτώσει περισσότερους από 30.000 ανθρώπους, σύμφωνα με τη Χαμάς, και υπέβαλαν το Ισραήλ σε έντονη κριτική από τον υπόλοιπο κόσμο. Η πυραυλική επίθεση του Ιράν είχε εκτρέψει κάποιες από αυτές τις ανησυχίες, αλλά μια επικείμενη επίθεση στη Ράφα, την επόμενη πόλη της Γάζας στη λίστα στόχων του Ισραήλ, θα μπορούσε να τις αναζωπυρώσει. Οι συνομιλίες για κατάπαυση του πυρός, εν τω μεταξύ, έχουν κολλήσει. Ακόμα και ο μακροχρόνιος διαμεσολαβητής Κατάρ δήλωσε αυτή την εβδομάδα ότι επανεκτιμά το ρόλο του. Οι εκκλήσεις για αυτοσυγκράτηση δεν περιορίστηκαν στους συμμάχους του Ισραήλ. Η Ρωσία χαιρέτισε την περιορισμένη αντιπαράθεση αυτής της εβδομάδας ως απόδειξη ότι καμία πλευρά δεν επιθυμεί κλιμάκωση. Αλλά ακόμη και αν οι  επιθέσεις προκάλεσαν σχετικά μικρή ζημιά, έστειλαν δυσοίωνα μηνύματα.  «Είναι μια νέα Μέση Ανατολή, μια Μέση Ανατολή στην οποία το Ισραήλ πρέπει καθημερινά να αναρωτιέται αν κάποια ενέργεια μπορεί να προκαλέσει μια ιρανική πυραυλική επίθεση ή μια επίθεση με μη επανδρωμένο αεροσκάφος στο έδαφος του Ισραήλ άμεσα», δήλωσε ο Νόρμαν Ρουλ, πρώην ανώτερος αξιωματούχος των αμερικανικών μυστικών υπηρεσιών, στην τηλεόραση του Bloomberg. Μεταξύ των σημείων που έθεσαν οι διπλωμάτες στο Τελ Αβίβ για να αποκλιμακώσουν την αναμενόμενη αντίδραση του Ισραήλ στο χτύπημα του Ιράν την περασμένη εβδομάδα ήταν το ενδεχόμενο μιας πλήρους κλιμάκωσης των εχθροπραξιών στα σύνορα με τον Λίβανο, όπου δραστηριοποιείται η Χεζμπολάχ, βασικό σύμμαχο  της Τεχεράνης, σύμφωνα με ανώτερο δυτικό αξιωματούχο. Ο Αντόνιο Ταγιάνι, υπουργός Εξωτερικών της Ιταλίας, η οποία ασκεί φέτος την προεδρία της G-7, ανέφερε επίσης δημοσίως τον Λίβανο αρκετές φορές κατά τη διάρκεια της συνόδου κορυφής των υπουργών Εξωτερικών στο Κάπρι ως σημείο-κλειδί για την εκτόνωση των ανταγωνισμών. «Το Ισραήλ θα πρέπει να αρχίσει να μας ακούει και να λάβει υπόψη του την έκκληση της G-7» δήλωσε αυτή την εβδομάδα. «Με το Ιράν και το Ισραήλ να εμπλέκονται σε άμεσες αμοιβαίες επιθέσεις, ο κίνδυνος ενός ευρύτερου πολέμου έχει αυξηθεί», έγραψε στο μεταξύ σε σημείωμά του ο οικονομολόγος του Bloomberg Ζίαντ Νταούντ. «Αυτό θα μπορούσε να συμβεί εκ προμελέτης -μέσω μιας σταδιακής κλιμάκωσης του κύκλου της βίας- ή ως αποτέλεσμα λανθασμένων υπολογισμών. Όποια και αν είναι η αιτία, οι επιπτώσεις στην παγκόσμια οικονομία θα είναι τεράστιες». Διαβάστε ακόμη Άγονος ο διαγωνισμός για τη Ζώνη ΙΙΙ του Ολυμπιακού Πόλου Φαλήρου με το Τάε Κβο Ντο Οι νέες business της οικογένειας Μουράτογλου στην Ελλάδα Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    },
    {
        "title": "CNBC: Τι λένε 12 Ευρωπαίοι Κεντρικοί Τραπεζίτες για τα επιτόκια – Θα μειωθούν τον Ιούνιο; | Ειδήσεις για την Οικονομία | newmoney",
        "body": "ΕΠΙΚΟΙΝΩΝΙΑ Πολλοί οικονομολόγοι και υπεύθυνοι χάραξης νομισματικής πολιτικής συγκεντρώθηκαν αυτή την εβδομάδα στη Νέα Υόρκη για τις εαρινές συνεδριάσεις του Διεθνούς Νομισματικού Ταμείου, συμπεριλαμβανομένων πολλών υπευθύνων λήψης αποφάσεων από την Ευρωπαϊκή Κεντρική Τράπεζα. Το CNBC μίλησε με 12 μέλη του Διοικητικού Συμβουλίου της ΕΚΤ κατά τη διάρκεια της εκδήλωσης προκειμένου να αναλύσουν τις τελευταίες απόψεις τους σχετικά με τις προοπτικές των επιτοκίων και τις πληθωριστικές πιέσεις, μετά την υποχώρηση των αυξήσεων των τιμών στην ευρωζώνη στο 2,4% τον Μάρτιο. Η ΕΚΤ επέλεξε να διατηρήσει σταθερά τα επιτόκια τον Απρίλιο και η επόμενη συνεδρίαση για να ψηφίσει για τη νομισματική πολιτική θα πραγματοποιηθεί στις 6 Ιουνίου. Η επικεφαλής της ΕΚΤ έστειλε ένα σταθερό μήνυμα που αντανακλά τις δηλώσεις της σε πρόσφατες συνεντεύξεις Τύπου: οι αγορές θα πρέπει να αναμένουν σύντομα μείωση των επιτοκίων, εκτός μεγάλων εκπλήξεων. «Πρέπει απλώς να οικοδομήσουμε λίγο περισσότερη εμπιστοσύνη σε αυτή την αποπληθωριστική διαδικασία, αλλά αν αυτή κινηθεί σύμφωνα με τις προσδοκίες μας, αν δεν έχουμε κάποιο σημαντικό σοκ στην εξέλιξη, οδεύουμε προς μια στιγμή όπου θα πρέπει να μετριάσουμε την περιοριστική νομισματική πολιτική», δήλωσε η Λαγκάρντ στη Σάρα Άιζεν του CNBC. Η ΕΚΤ θα πρέπει να μειώσει τα επιτόκια τον Ιούνιο, ώστε τα υψηλότερα επιτόκια να μην προκαλέσουν μεγάλη ζημιά στην οικονομία της ευρωζώνης, η οποία πέρυσι απέφυγε οριακά την ύφεση, αλλά έπεσε σε στασιμότητα. Αν δεν υπάρξει κάποια σημαντική έκπληξη πριν από το επόμενο Διοικητικό Συμβούλιο στις αρχές Ιουνίου, «θα πρέπει να μειώσουμε τα επιτόκια επειδή είμαστε πλέον αρκετά σίγουροι και όλο και πιο σίγουροι για την αποπληθωριστική πορεία της ζώνης του ευρώ», δήλωσε ο  Βιλερουά  στην Κάρεν Τσο του CNBC. «Υπάρχει πλέον μια πολύ μεγάλη συναίνεση. Ο πρώτος κίνδυνος είναι να δράσουμε πολύ νωρίς και να αφήσουμε τον πληθωρισμό να ανέβει και πάλι και αυτό θα ήταν ένας κίνδυνος», είπε. «Ο δεύτερος κίνδυνος θα ήταν να είμαστε πίσω από την καμπύλη και να πληρώσουμε ένα πολύ υψηλό κόστος όσον αφορά την οικονομική δραστηριότητα και την απασχόληση». Η «πιθανότητα αυξάνεται» για μια μείωση τον Ιούνιο, δήλωσε ο Νάγκελ Πρόσθεσε ότι υπάρχουν επιφυλάξεις, συμπεριλαμβανομένου του κινδύνου υψηλότερων τιμών του πετρελαίου. «Ο βασικός πληθωρισμός εξακολουθεί να είναι υψηλός, ο πληθωρισμός υπηρεσιών είναι υψηλός. Για τη συνεδρίαση του Ιουνίου θα λάβουμε τις νέες προβλέψεις μας και αν υπάρξει επιβεβαίωση ότι ο πληθωρισμός όντως μειώνεται και ότι θα επιτύχουμε τον στόχο μας το 2025, όπως είπα, η πιθανότητα γίνεται όλο και μεγαλύτερη για μείωση των επιτοκίων κατά τη συνεδρίαση του Ιουνίου», εξήγησε. Ένα από τα σκληρότερα γεράκια του Διοικητικού Συμβουλίου, ο Χόλτσμαν  επισήμανε τις γεωπολιτικές εντάσεις ως τη μεγαλύτερη απειλή για μειώσεις των επιτοκίων φέτος. «Είδαμε τι συνέβη στη Μέση Ανατολή … μπορεί να έχουμε μια διαφορετική τιμή του πετρελαίου και αυτό φυσικά μπορεί να απαιτήσει να επανεξετάσουμε τη στρατηγική μας» είπε. Για τον Σεντένο, ένα πιο μέλος με πιο ήπιες απόψεις, είναι «καιρός να αλλάξει αυτός ο κύκλος νομισματικής πολιτικής», δεδομένης της πρόσφατης επιβράδυνσης του πληθωρισμού. «Είμαι βέβαιος ότι θα δώσουμε την απάντηση που συνάδει με την ανάκαμψη της οικονομίας της ζώνης του ευρώ που έχουμε στις προβλέψεις μας», δήλωσε ο Σεντένο, προσθέτοντας ότι οι προσδοκίες της αγοράς για τον Ιούνιο ήταν «πολύ σαφείς». Ο Μακλούφ δήλωσε ότι τα πιο πρόσφατα δεδομένα είχαν μεταβάλει την άποψή του για τα επιτόκια. Πριν από τα Χριστούγεννα δεν ήταν καν έτοιμος να αποκλείσει περαιτέρω αυξήσεις. Η ΕΚΤ ολοκλήρωσε το σερί των 10 συνεχόμενων αυξήσεων των επιτοκίων της τον Σεπτέμβριο, όταν έφερε το βασικό της επιτόκιο στο επίπεδο ρεκόρ του 4%. «Νομίζω ότι τώρα τις τελευταίες εβδομάδες έχουμε δει αρκετά δεδομένα για να πούμε ότι έχουμε φτάσει στην κορυφή της σκάλας και στην τελευταία μας συνεδρίαση, από τη δική μου οπτική γωνία, έχουμε μεγαλύτερη εμπιστοσύνη ότι μπορούμε να αρχίσουμε να μειώνουμε τη σύσφιξη της νομισματικής μας πολιτικής», δήλωσε . «Θα χρειαζόμασταν πραγματικά άσχημα νέα για να μην προβούμε σε περικοπές τον Ιούνιο», δήλωσε ο Wunsch στο CNBC, αναφερόμενος σε δύο εκπληκτικά αρνητικές εκτυπώσεις πληθωρισμού ή στην εκτόξευση των τιμών του πετρελαίου. Οι προβλέψεις του προσωπικού της ΕΚΤ, τα στοιχεία για τους μισθούς και ο ρυθμός του πληθωρισμού των υπηρεσιών θα είναι επίσης κρίσιμα, είπε. Όσον αφορά μια πιθανή επόμενη μείωση τον Ιούλιο,  δήλωσε ότι θα ήταν «από την πλευρά της επιφυλακτικότητας». Αναφερόμενος στο κατά πόσον η ΕΚΤ θα επηρεαστεί από τα πρόσφατα γεγονότα στις ΗΠΑ, όπου ο πληθωρισμός είναι πιο επίμονος από τον αναμενόμενο και τα σχόλια του προέδρου της Ομοσπονδιακής Τράπεζας  έχουν  κάνει τις αγορές να αναβάλουν τις προσδοκίες τους για μείωση των επιτοκίων, ο Βούσιτς τόνισε την ανεξαρτησία της κεντρικής τράπεζας. «Θα ασκούμε την πολιτική μας ανεξάρτητα από τη Fed. Θα εξετάσουμε το σύνολο των δεδομένων μας και υπάρχουν προφανείς αποκλίσεις μεταξύ των ΗΠΑ και της Ευρώπης από την αρχή του κύκλου του πληθωρισμού, όχι μόνο τώρα. Έτσι, ό,τι κι αν επιλέξει η Fed δεν θα καθορίσει τη δική μας επιλογή», δήλωσε ο κ. Βούσιτς. Και ο Σίμκους υπογράμμισε  τις διαφορές μεταξύ του πληθωρισμού στις ΗΠΑ και την Ευρώπη, με τον πρώτο να καθοδηγείται από τη δημοσιονομική πολιτική μαζί με τα εμπορεύματα και τον δεύτερο να επικεντρώνεται στην ενέργεια και τα τρόφιμα. «Δεν ακολουθούμε τη Fed… και τώρα η ΕΚΤ θα είναι η κεντρική τράπεζα που θα πρέπει να ακολουθείται», δήλωσε. Αυτό συμβαίνει παρά τις πιθανές παγκόσμιες επιπτώσεις ενός ισχυρότερου δολαρίου λόγω των υψηλότερων για μεγαλύτερο χρονικό διάστημα επιτοκίων στις ΗΠΑ, είπε. Πρόσθεσε ότι η τρέχουσα βασική του εκτίμηση είναι για περίπου τρεις μειώσεις επιτοκίων φέτος. Ο Σικλούνα δήλωσε ότι το υπόβαθρο μιας «πολύ αδύναμης οικονομίας, μιας πολύ αδύναμης οικονομικής ανάπτυξης για τα τελευταία έξι τρίμηνα» στη ζώνη του ευρώ αποτελεί το κλειδί για τις αποφάσεις επιτοκίων. Αυτό το πλαίσιο είναι παρά την απόκλιση μεταξύ της ανθεκτικότητας στον νότο που είναι προσανατολισμένος στις υπηρεσίες και της αδυναμίας στον βορρά που είναι περισσότερο προσανατολισμένος στη μεταποίηση, είπε. «Όλα δείχνουν προς… μείωση του πληθωρισμού παντού, συμπεριλαμβανομένων των μισθών, των τροφίμων, της ενέργειας και ούτω καθεξής», είπε. «Είναι περισσότερο θέμα του κατά πόσο αποστρέφεστε το ρίσκο. Θα μπορούσε κανείς να είχε μειώσει τα επιτόκια πολύ νωρίτερα, τον Μάρτιο ή ακόμη και τον Απρίλιο», συνέχισε, προσθέτοντας ότι ελπίζει ότι η πλειοψηφία των μελών του Διοικητικού Συμβουλίου θα υποστηρίξει μια μείωση τον Ιούνιο. Ο Κάζακς δήλωσε ότι η ΕΚΤ θα μπορούσε να είναι σίγουρη ότι τα χειρότερα είναι πίσω της όσον αφορά τον πληθωρισμό, παρά τους κινδύνους. Δύο μετρήσεις του πληθωρισμού πρέπει να πραγματοποιηθούν ακόμη πριν από τον Ιούνιο, σημείωσε, πράγμα που σημαίνει ότι η μείωση δεν είναι εγγυημένη – αλλά η πιθανότητα είναι αρκετά υψηλή. Όπως και άλλοι υπεύθυνοι χάραξης πολιτικής, ο Ρεν δήλωσε ότι θα ήταν σκόπιμο να μειωθούν τα επιτόκια τον Ιούνιο, εάν ο πληθωρισμός συνεχίσει να παραμένει σύμφωνος με τις προβλέψεις. Επισήμανε τις εντάσεις στη Μέση Ανατολή ως πιθανό κίνδυνο. «Μέχρι στιγμής η κλιμάκωση έχει αποφευχθεί και είδαμε ότι η αντίδραση της αγοράς στα γεγονότα ήταν μάλλον μέτρια… αλλά εξακολουθεί να υπάρχει ένας ορισμένος κίνδυνος κλιμάκωσης», είπε. Διαβάστε ακόμη Οι νέες αφίξεις του 2024 στην Αθηναϊκή Ριβιέρα (pics) Οικονομικό επιτελείο: Κίνητρα για συγχωνεύσεις επιχειρήσεων και αύξηση της απασχόλησης των γυναικών Ενα θρυλικό brand κοσμημάτων δημιουργεί το πιο exclusive ξενοδοχείο στο Παρίσι Για όλες τις υπόλοιπες ειδήσεις της επικαιρότητας μπορείτε να επισκεφτείτε το Πρώτο ΘΕΜΑ Copyright © 2024 Newmoney"
    }
]